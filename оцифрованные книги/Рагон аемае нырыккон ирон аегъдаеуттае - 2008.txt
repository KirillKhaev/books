РАГОН ӔМӔ НЫРЫККОН
ИРОН ӔГЪДӔУТТӔ
Отсканировано
10 июля 2013 года
специально для эл. библиотеки
паблика «Бӕрзӕфцӕг»
(«Крестовый перевал»).
Скангонд ӕрцыд
2013 азы 10 июлы
сӕрмагондӕй паблик «Бӕрзӕфцӕг»-ы
чиныгдонӕн.
ИНр://ук.сот/ЬагхаТсад
РАГОН ӔМӔ НЫРЫККОН
ИРОН ӔГЪДӔУТТӔ
Дзӕуджыхъэеу
«Аланыстон»
2008
63.5 (2 Рос.Сев.)
Р-18
Авторты коллектив. Ратон ӕмӕ нырыккон ирон ӕгъдӕуттӕ
— Дзӕуджыхъӕу: «Аланыстон», 2008 — 240 ф.
Чиныгмӕ хает ӕрцыдысты Къарджиаты Бекызӕйы
цымыдисаг этнографион очерктӕ ӕмӕ этюдтӕ рагон ирон
ӕгьдӕутты тыххӕй, стаей 2007 азы Цхинвалы Ӕппӕтарон
адӕмы 6-ӕм радон съезд нырыккон ирон ӕгъдӕутты тькхӕй
цы къаннӕг чиныг сфидар кодта, уый.
Старинные и современные осетинские обычаи.
63.5 (2 Рос.Сев.)
18ВЫ 978-5-87862-253-0
7Я5878
6225301
© Кантемиров А.П., составление, 2008
© Гасинов Ж.И., иллюстрации, 2008
Къарджиаты Бекызӕ
РАГОН ИРОН
ӔГЪДӔУТТӔ
КЪАРДЖИАТЫ БЕКЫЗӔЙЫ ЦАРДЫ
ФӔНДАГ ӔМӔ ЙӔ ЧИНЫГ
Къарджиаты Б.М.
Бекызӕ райгуырди 1893 азы
Куыр'ттаты комы, хӕххон хъӕу
Хидыхъусы. Йӕ фыд Макъар 1906
азы фӕмард абырджытимӕ хъазуат
тохы: тыхгӕнджытӕн йӕ галтӕ
раттын йӕ сӕрмӕ не ’рхаста. Фондз
ӕнахъом лӕппуйы, Бекызӕ сӕ
хистӕр, баззадысты сидзӕрӕй.
Лӕппу сахуыр кодта хъӕууон
скъолайы. Куы бахъомыл, уӕд-иу
рӕстӕггай ӕххуырсты дӕр бацыд хи
хъӕуы бонджынтӕм, стӕй Елхоты,
Хуымӕллӕджы ӕмӕ ӕндӕр быдирӕ
хъӕуты хъӕздгуытӕм.
1914 азы Бекызӕмӕ уыдис
ӕфсӕддон сидт, фӕлӕ йӕ паддза-
хы ӕфсады службӕ кӕнын нӕ
бафӕндыд ӕмӕ Ирыстонӕй йӕхи
аиста. Сау кусӕгӕй куыста Донбассы
шахтӕты, Карпаты хӕхты хъӕдфадӕн заводы (Австрийы
зӕххыл). Грознайы нефты куыстуӕтты, Турчы фронтмӕ
хӕстӕг чысыл горӕт Хнискалайы. Жандармтӕ ӕдзух йӕ фӕдыл
зылдысты, ӕмӕ дыууӕ хатты бахаудис сӕ дзӕмбытӕм.
Бекызӕйӕн йӕ фыдыфсымӕры лӕппу Къарджиаты
Алыксандр, паддзахы ӕфсады афицер, уыцы рӕстӕджы
куыста Фӕскавказы, уыдис ӕххуырсгӕ-ӕфсӕдцон транспорты
хицау. Бекызӕ дӕр куысты ныллӕууыд уыцы транспорты.
Куырттаты комӕй ма дзы цы лӕппуты къорд уыдис, уыдо-
нимӕ иумӕ фронтӕн хъӕугӕ дзауматӕ ӕмӕ ӕрмӕг уӕрдӕттӕй
ластой Сарыкамысӕй Эрзеруммӕ.
Афицер уӕвгӕйӕ, Къарджиаты Алыксандр дӕр револю-
цион зондахастыл лӕуд уыдис, ӕмӕ Бекызӕимӕ кӕрӕдзийы
зӕрдӕтӕ куы базыдтой, уӕд сӕхи сбастой салдӕтты боль-
шевикон организациимӕ. Эрзерумы сӕ ӕрӕййӕфта 1917 азы
феврали революци. Уыцы аз сентябрь! куырттатаг фӕсивӕд
сӕ райгуырӕн Ирыстонмӕ ӕрцыдысты.
Къарджиаты Бекызӕ уӕдӕй фӕстӕмӕ царды фӕндӕг-
тыл куыд рацыд, уымӕн хорз ӕвдисӕн сты Цӕгат Ирыстоны,
Хуссар Ирыстоны ӕмӕ Гуырдзыстоны архивты документтӕ,
зӕронд большевикты, мидхӕсты активон архайджыты
мысинӕгтӕ. 1917 азӕй фӕстӕмӕ Бекызӕ уыдис иузӕрдион
революцион тохгӕнӕг. Большевикты партийы рӕнхъытӕм ист
ӕрцыд 1918. азы. 1917—1920 азты Куырттаты комы цы рево-
люцион къорд куыста, фӕстагмӕ большевик-революционер-
ты сусӕг организаци чи ссис, уымӕн йӕ разамонӕг Къар-
джиаты Бекызӕ уыд. Организацийы уӕнгтӕ баст уыдысты
иннӕ кӕмтты зындгонд революционертимӕ — Беккуызарты
Тасолтан (Уӕлладжыры ком), Токаты Алихан, Хъалӕгаты
Мишӕ (Дӕргъӕвсы ком), Гуыбиаты Гуыба (Ног Саниба),
Дзаттиаты Алыксандр (Хуссар Ирыстон) ӕмӕ ӕндӕртимӕ.
Фыццаг ирон большевик Мамсыраты Саханджери 1905 азы
революцийы размӕ ахуыргӕнӕгӕй куыста Хидыхъусы, цӕргӕ
та Къарджиатӕм кодта. Уыйадыл Саханджери фӕстӕдӕр йӕ
хъус дардта сидзӕр ӕнахъом лӕппутӕм, ӕххуыс сын кодта
царды раст фӕндагыл ныллӕууынӕн. Ӕмӕ Бекызӕ баст уыди
Мамсыры-фыртимӕ, уӕлдайдӕр революци куы райдыдта,
уӕдӕй фӕстӕмӕ. Мамсыраты Саханджери Пятигорскы куы
куыста, Цӕгат Кавказы Революцион-Хӕстон советы уӕнг куы
уыдис, уӕд ӕм Бекызӕ уырдӕм дыууӕ хатты ныццыд,
Куырттаты комы уавӕрты сӕ куыст куыд хъуамӕ аразой,
уымӕй бафӕрсынмӕ.
1919 азы Деникины урсгвардион ӕрдонгтӕ Ирыстоны зӕхх
рӕстӕгмӕ куы бацахстой, уӕд Бекызӕ ӕнӕрынцойӕ кодта
сусӕг партиен куыст, хи комы ӕмӕ рӕбыны хъӕуты арӕзта
партион чыртӕ.
Ирыстоны хӕхбӕсты сусӕг партион комитеты амынд-
мӕ гӕсгӕ Куырттаты комы большевиктӕ 1920 азы 1 мар-
тъийы, Сырх Ӕфсад Ирыстонмӕ нӕма ссыд, афтӕмӕй сӕ
комы сӕвӕрдтой Советон хицаудзинад ӕмӕ сӕвзӕрстой ревком.
Ревкомы сӕрдарӕн равзӕрстой Гусаты Силийы, секретарӕн
та Къарджиаты Бекызӕйы.
Иукъорд бонты фӕстӕ Ирыстоны алы кӕмтты парти-
занты отрядтӕ быдырмӕ ралӕгӕрстой урсгвардионты ныхмӕ
тох кӕныны тыххӕй. Бекызӕ уыдис, Куырттаты комӕй цы
партизанты бал рацыд, уыдонимӕ, къамандыгӕнӕг та
Къарджиаты Алыксандр уыд. Цы хъӕумӕ-иу бацыдысты, уым
сыл адӕм ӕмбӕлдысты дингӕнгӕ, ӕмӕ партизанты рӕн-
хъытӕ фылдӕрӕй-фылдӕр кодтой. Фӕллойгӕнджытӕ разӕн-
гард уыдысты ӕнӕуынон урс бандӕты ныхмӕ тохмӕ. Уӕдмӕ
Сырх Ӕфсады хӕйттӕ Орджоникидзе ӕмӕ Кировы разамын-
дӕй Деникиной ӕфсӕдты дӕрӕн кӕнгӕйӕ, ӕрбаввахс сты
Ирыстонмӕ, ӕмӕ уӕд, Дзӕудж^хъӕуы ӕмӕ Ирыстоны зӕх-
хыл цы урсгвардион хӕйттӕ^уыдис, уыдон, къӕппӕджы
бахауынӕй тӕрсгӕйӕ, 22 мдртъийы Гуырдзыстонырдӕм
алыгъдысты Арвы комыл. 192Ц азы 31 мартьийы СырхӔфсады
хӕйттӕ ссыдысты Дзӕуджыхъӕумӕ. Ралӕууыдис ног царды
дуг, советон дуг.	<
Цӕгат Ирыстоны Советты Ӕххӕстгӕнӕг Комитет 1920
азы 4 майы Къарджиаты Бекызӕйы сфидар кодта Хидыхъусы
ревкомы сӕрдарӕй. Уӕдӕй фӕстӕмӕ Бекызӕ, парти йын-иу
йӕ бар цы куыстытӕ бакодта, уыдон ӕххӕст кодта
иузӕрдионӕй. Уыдис Ирыстоны ӕххастгӕнӕг комитеты
инструктор, бандитизмы ныхмӕ тохгӕнӕг отряды сӕргълӕу-
уӕг. Советон хицауад хӕхбӕсты зӕххъуаг дзыллагтӕн быдыры
ӕрцӕрыны фадагттӕ куы сарӕзта, уӕд Къарджиаты Макъары
фырттӕ дӕр сӕ мадимӕ Ӕрцардысты ног быдираг хъӕу Нарты.
Нартыхъӕуы фӕллойгӕнджызӕ Бекызӕйы сӕвзӕрстой сӕ
хъӕуы ревкомы ӕмӕ ӕххӕстгӕнӕг комитеты сӕрдарӕй. 1923
азы фӕззӕгӕй фӕстӕмӕ та куыста Беслӕныхъӕуы ревкомы
ӕмӕ ӕххӕстгӕнӕг комитеты сггрдарӕй. Алкӕм дӕр ӕнувыдӕй
архайдта ног советон цардархзты ӕгъдӕуттӕ ӕвӕрын ӕмӕ
фидар кӕныны, дзыллӕтӕм арӕхстджынӕй хӕццӕ кодта
Советон хицаудзинады уыниффӕтӕ, Коммунисток партийы
идейӕтӕ.
1924 азы Бекызӕ а\уыр кӕнынмӕ ӕрвыст ӕрцыд
Калакмӕ, Фӕскавказы коммунистом университетмӕ. Ахуыры
рӕстӕджы уӕззау рынчын фӕцис ӕмӕ иуцасдӕр рӕстӕг фӕцух
кодта. Университет ӕнтыстджынӕй каст фӕци 1930 азы ӕмӕ
йӕ уым аспирантурӕмӕ баивтой, фӕлӕ дзы иу афӕдз дӕр
ӕххӕсттӕй нӕ фӕцис, афтӕ Фӕскавказы крайы партион
оргӕнты уынаффӕйӕ ӕрвыст ӕрцыд партион-советон куыст
кӕнынмӕ. Ӕмӕ уӕдӕй фӕстӕмӕ цыдӕриддӕр куысты уыда-
ид — Хуссар Ирыстоны Хъӕды хӕдзарады директор, партийы
обкомы инструктор, Знауыры райкомы секретарь — алкӕм
дӕр йӕ зонд, йӕ хъарутӕ ӕнӕвгъауӕй лӕвӕрдта ног
цардарӕзты хъуыддагӕн. Раст лӕг, сыгъдӕгзӕрдӕ ӕмӕ цӕст-
уарзон, хионтӕн дӕр ӕмӕ ӕнӕуи адӕмӕн дӕр баххуыс кӕ-
нынмӕ цӕттӕ адӕймаг — ахӕмӕй йӕ сӕ зӕрдыл дарынц, цы
адӕмы ӕхсӕн цардис, революцийы ӕмӕ мидхӕсты азты
кӕимӕ куыста, ног цард аразыныл тохы уӕхски-уӕхск кӕимӕ
цыдис, уыдон.
Къарджийы-фырт ӕдзуадӕр ӕнувыдӕй кодта ӕхсӕнадон
куыст. Университеты ахуыргӕнгӕйӕ уыдис партколлективы
бюройы уӕнг, ревизион къамисы сӕрдар. 1929 азы та йӕ
сӕвзӕрстой университеты парткомы секретарей, ӕмӕ 1931
азы мартьийы онг арӕхстджынӕй ӕххӕст кодта, 1500 комму-
нисты кӕм уыд, уыцы стыр парторганизацийы разамонӕджы
хӕстӕ. Ӕвзӕрст-иу ӕрцыд Калачы горкомы ӕмӕ горсоветы
уӕнгӕй, Хуссар Ирыстоны обкомы ӕмӕ Центрон Ӕххӕстгӕнӕг
Комитеты уӕнгӕй, уыдис-иу Гуырдзыстоны республикой
партион конференциты ӕмӕ Советты съездты делегат.
1937 азы Бекызӕйы цард ӕнӕнхъӕлӕджы аскъуыди —
Сталины культы азар ӕй басыгьта.
Къарджиаты Бекызӕ йӕхи хуыдта фӕллойгӕнӕг адӕмӕн
лӕггадгӕнӕг, партийы нысантӕ царды рауадзыныл тохгӕнӕг.
Тохгӕнӕджы кадджын хӕстӕ сыгъдӕгзӕрдӕйӕ ӕххӕст кодта
йӕ разӕнгард революцион архайдӕй, литературой куыстӕй.
Йӕ литературой фӕллӕйттӕй баззадис ӕрмӕст ацы
къухфыст. Къухфысты раззаг фарсыл автор ныффыста:
«Фыццаг чиныг, фыццаг дих, 1928 аз». Ацы темӕйыл, стӕй
ма ӕндӕр темӕтыл дӕр цы ӕмӕ цас ныффыста (фысгӕ та
уӕвгӕ кодта, уый нӕ зонӕм, уымӕн ӕмӕ йӕ иннӕ
къухфыстытӕ фесӕфтысты).
Къарджийы-фырт ӕвдисы, революцийы агъоммӕ ирон
адӕмы царды цы ӕгъдӕуттӕ уыдис, уыдон ӕмӕ йӕ ныхас
аразы ивгъуыд афоны хуызы, фӕлӕ бирӕ рӕтты рахизы
нырыккон афонмӕ. Уый уымӕн, ӕмӕ, йӕхӕдӕг куыд зӕгъы,
7
афтӕ уыцы ӕгъдӕуттӕй иуӕй-иутӕ ирон адӕмы царды ныр
дӕр ма сты, «ныр дӕр нӕма комынц адӕмы зондӕй атонын».
Автор уыдис советон адӕймаг, коммунист, царды хъуыд-
дӕгтӕн раст аргъ кӕнын чи зыдта, ахӕм. Рагон царды
ӕгъдӕуттӕ уый йӕ чиныджы бирӕ рӕтты ӕвдисы,
хуызисӕгӕн йӕ аппараты размӕ цы фӕуа, уыдоны нывтӕ
куыд сисы, афтӕ. Кӕцы хъуыддагмӕ цы цӕстӕй кӕсы, куыд
ын аргъ кӕны, уый алы хатт нӕ фӕзӕгъы. Фӕлӕ уӕддӕр,
рагон царды иуӕй-иу ӕгъдӕуттӕ ӕвдисгӕйӕ йӕхи нал
бауромы ӕмӕ карз ныхӕстӕй фӕзӕгъы, хицӕн ӕгъдӕуттӕ
ӕмӕ цаутӕм цы цӕстӕй кӕсы, уый. Марды номыл афӕдзы
дӕргъы алы «бӕрӕгбон дӕр хистытӕ кӕныны ӕгъдау куыд
ныффидар, ууыл дзургӕйӕ, автор фӕстагмӕ афтӕ фыссы:
«Кӕд ирон адӕмӕн ирӕд бӕлвырд мӕгуыргӕнӕн у, уӕд дыууӕ
хатты тынгдӕр мӕгуыргӕнӕн та хист у, мард кӕуыл ӕрцӕуы,
канд уымӕн нӕ, фӕлӕ иннӕ адӕмӕн дӕр».
Ирон царды ӕгьдӕуттӕ ацы чиныджы ӕххӕстӕй ӕвдыст
не сты. Стӕй, чиныг чи кӕса, уыдонӕй бирӕтӕм иуӕй-иу
ӕгъдӕуттӕ, Бекызӕ сӕ куыд ӕвдисы, афтӕмӕй диссаг
фӕкӕсдзысты. «Ахӕм ӕгьдӕуттӕ ирон адӕммӕ н& уыд», —
афтӕ зӕгьджытӕ дӕр фӕуыдзӕн. Уымӕн ӕмӕ комӕй-коммӕ
ӕмӕ суанг хъӕуӕй-хъӕумӕ дӕр вӕййы хицӕн ӕгъдӕутгӕ.
«Хъӕуӕн ӕгьдау ӕмӕ хӕдзарӕн фӕтк», зӕгъгӕ, ӕмбисонд
мӕнгӕн нӕ баззад. Бекызӕ ам фыссы, йӕ заманы Куырттаты
комы хъӕуты йӕхи цӕстӕй цы федта, йӕхи хъустӕй цы
фехъуыста, уыдӕттӕ. Ӕндӕр исчи та нннӕ ирон кӕмтты ӕмӕ
хъӕуты, ӕвӕццӕгӕн, ӕндӕр ӕгъдӕуттӕ федта.
Къарджийы-фырты фӕллой банымаинаг у ахъаззаг
этнографион куыстыл, наукой кусджытӕн, ирон адӕмы
ивгъуыд дугтӕм йӕ хъус чи дары, уыдонӕн, ӕххуыс уыдзӕни
хъомыладон куыстгӕнджытӕн.
Ссӕдзӕм азты, Советон хицаудзинадӕн йӕ авналӕнтӕ
уыйас дардмӕ куы нӕма ӕххӕссыдысты, ирон ӕвзагыл
чингуытӕ уадзыны хъуыддаг ӕрмӕст фыццаг къахдзӕфтӕ куы
кодта, уыцы уавӕрты ахӕм егъау литературой куыст бакӕнын,
цалдӕр азы дӕргъы ӕрмӕг фембырд кӕнын ӕмӕ фӕфыссын
— уымӕн стыр ныфс ӕмӕ разӕнгарддзинад хъуыдис. Уыцы
ахъаззаджы куыстмӕ уӕды бонты ӕрмӕст ахӕм адӕймаг
бавнӕлдтаид, йӕ адӕмы иттӕг зӕрдиагӕй чи уарзта,ирон
адӕмы культурон сомбон кӕй уырныдта ӕмӕ уыцы сомбон
ӕрбахӕстӕг кӕнынӕн йӕ фыдӕбон, йӕ хъарутӕ, йӕ
зонындзинӕдтӕ ӕвгъау чи нӕ кодта.
Къарджиаты Бекызӕ ӕцӕгдӕр ахӕм адӕймаг уыди.
ДОЙЙАТЫ Саханджери
1969 аз.
Р.8. Ацы раз ныхасимӕ чиныг мыхуырмӕ фыццаг хатт бацӕттӕ кодта
рауагъдад «Ир»-ы редактор Голиаты Ася Тимофейы чызг. Фӕлӕ,
хъыгагӕн, уӕды хицауад ныффӕрск сты, нӕй йын джиппы уадзӕн, зӕгьгӕ.
Ӕвӕццӕгӕн, тӕрсгӕ кодтой, иу адӕймаджы культы азар кӕй басыгьта,
уыцы авторы ном сног кӕнынӕй. Афтӕмӕй та Бекызӕ бынтондӕр
реабилитацигонд ӕрцыд 1956 азы. Уый тыххӕй йӕ бинонтӕ райстой мӕнӕ
ахӕм гӕххӕт.
Справка
от 28.12.56года №2107.
Дело по обвинению Каргиева Бекиза Макаровича пересмотрено
Верховным Судом Гр. ССР от 6 декабря 1956 года. Постановление тройки
НКВД Гр. ССР от 16 января 1938 года в отношении Каргиева Бекиза
Макаровича производством прекращено и он реабилитирован.
Председатель Верховного Суда Гр. ССР И. Долидзе.'
Ацы документимӕ Бекызӕйы ӕфсымӕртӕ, Уыгъалыхъ ӕмӕ Аслӕн-
джери, бирӕ фӕрацу-бацу кодтой иу хицауӕй иннӕмӕ, цӕмӕй се ’дзард
ӕфсымӕры къухфыст джиппы уагъд ӕрцыдаид, уый тыххӕй, фӕлӕ сӕ
курдиатӕй ницы рауад: куыддӕр чиныджы корректурӕ Литомӕ бахӕццӕ,
афтӕ йӕ кусджытӕ партийы обкоммӕ фӕфӕдис сты, куыд кӕнӕм, цы
кӕнӕм ацы чиныгӕн, зӕгъгӕ. Уырдыгӕй рауагъдадмӕ телефонӕй
ӕрбадзырдтой:
—Ӕндӕр уын куыст ницы ис, зӕронд хабӕрттӕ хурмӕ калын
йеддӕмӕ?!
Ууыл хъуыддаг лыггонд ӕрцыд.
Чиныг рухс федта ӕрмӕстдӕр 1991 азы журнал «Мах дуджы» сӕйраг
редактор Хъодзаты Ӕхсары руаджы. Йӕ тираж уайтагьд ахӕлиу. Ныр уагьд
цӕуы ногӕй, Ӕппӕтирон адӕмы 6-ӕм съезд кӕй сфидар кодта, уыцы
ирон ӕгьдӕутты цыбыр бӕрӕгуатимӕ.
(Редакторы фиппаинаг)
Авторы разныхас
Ацы ран цы царды ӕгъдӕуттӕ ӕвдыст сты, уыдонӕй
ацӕргӕ адӕмӕн ногӕй ницы ис. Иутӕ сӕ сӕхӕдӕг хъуыд-
дӕгты мидӕг федтой, иннӕтӕ та сӕ хъусгӕ фӕкодтой, чи
йӕ фыдӕй, чи йӕ сыхагӕй, чи ӕндӕр искӕмӕй. Фӕлӕ
революцийы размӕ чи райгуырд ӕмӕ ныр, революцийы фӕстӕ
чи гуыры, уыдонӕн, мӕнмӕ гӕсгӕ, ацы чиныг бакӕсын ӕмбӕлы,
уымӕн ӕмӕ дзы ныхас цы ӕгъдӕуттыл цӕуы, уыдон ныр
иуварс ӕвӕрд цӕуынц, бирӕтӕ та дзы иуварс ӕвӕрд дӕр
ӕрцыдысты.
Афтӕмӕй та нӕ фыдӕлтӕ, раздӕры фӕлтӕртӕ цавӕр
ӕгъдӕуттыл хӕст уыдысты, царды хъуыддӕгтӕм цы цӕстӕй
кастысты, уый зонын хъӕуы. Ӕмӕ нӕ фӕсивӕд ацы
фыстытӕй бселвырддӕр базондзысты, фыццаг заманы ирон
адӕмы ӕхсӕн сылгоймаг куыд ӕнӕбон, куыд ӕбар уыдис,
хистӕр та сӕм куыд кадджын уыд, уый ныхас йеддӕмӕ ӕндӕр
кӕй никӕй ныхас семӕ фӕндон цыдис. Ацы фыстытӕ кӕсгӕйӕ
базондзысты, ирон адӕм гуымирыйӕн кувджытӕ кӕй
уыдысты, сӕ талынгдзинад ӕмӕ ӕнахуыргонды тыххӕй
кӕрӕдзийы кӕй ӕфхӕрдтой, кӕрӕдзийӕн фыдбылызтӕ кӕй
арӕзтой.
Фыдселтӕ цы цардӕй цардысты ӕмӕ цы ӕгъдӕуттыл
хӕст уыдысты, уымӕ фӕсивӕд лыстсег куы кӕсой, уӕд сын
ӕнцондсер уыдзӕнис, уыцы рагон царды хорз ӕмӕ рӕсугъдӕй
цы уыд, стӕй дзы нӕбӕззонӕй, цардӕн къуылымпыйы хосӕй
цы уыд, уый равзарын ӕмӕ, ныр цавӕр цард аразынмӕ тырнын
хъӕуы, фидар кӕцы ӕгъдӕуттыл хӕцын хъӕуы, уый сбӕлвырд
кӕнын.
Ацы куыст куы кодтон, уӕд ӕз фарстон хистӕрты,
бирӕ чи ацардис, бирӕтӕ чи федта ӕмӕ фехъуыста, ахӕм
зӕронд лӕгты. Уӕлдай фылдӕр мын феххуыс сты: Алидзаты
Гагуыдз (хидыхъусаг, цӕуы йыл 125 азы), Уарзиаты Инӕрыхъо
(джимарайаг, 140 азы), Къарджиаты Бесӕгъуыр (хидыхъусаг,
71 азы), Къарджиаты Аслӕмырзӕ (цымытийаг, 75 азы),
Колыты Елдза (лӕцаг, 86 азы), Гуытъиаты Елдза (беслӕны-
хъогуккаг, 90 азы), Дулаты Дохцыхъо (лсецаг, 109 азы). Ӕххуыс
мын чи кодта, уыдонӕн се ’ппсетсен дӕр сӕ ном арын ӕмӕ
сын стыр арфӕ кӕнын.
БӔРӔГБОНТӔ
НОГБОН
Ирон адӕммӕ алы бӕрӕгбонӕн дӕр хицӕн
ӕгьдӕуттӕ фыдӕлтӕй баззадис, ӕмӕ сӕ алчи
дӕр, кӕмӕн куыд йӕ амал вӕййы, афтӕ кӕны. Бирӕ сты
уыцы бӕрӕгбонтӕ, стӕй уыдонӕй иугӕ кадджын сты ӕппӕт
Ирыстоны кӕмттӕ ӕмӕ хъӕугы, иннӕтӕ та ӕрмӕст хицӕн
кӕмтты, фӕлӕ сӕ уыцы комы хъӕутӕй дӕр иутӕ зӕрдиаг-
дӕрӕй, тынгдӕр кӕнынц, иннӕтӕ та къадцӕр. Ис ахӕм
бӕрӕгбонтӕ дӕр, ӕмӕ ӕрмӕст иу хъӕуы цӕрджытӕ кӕй
кӕнынц. Уымӕ гӕсгӕ ӕз ам се ’ппаетыл нӕ дзурдзынӕн.
Афӕдзы мидӕг цы стыр бӕрӕгбонтӕ вӕййы, уыдонӕй
иу у Ногбон. Фӕлӕ ма Ногбонӕй иу къуыри раздӕр вӕййы
Цыппурсы бӕрӕгбон. Цыппурсмӕ ма дыууӕ кьуырийы куы
вӕййы, уӕд, иуӕй-иутӕ ком бабӕттынц, мархойы хӕринаг
нӕ фӕхӕрынц, стӕй Цыппурсы сӕ ком суадзынц. Цыппусы
ӕхсӕв вӕййы, ӕртыццӕджы куы баизӕр уа, уӕд. Хӕдзары
лӕппу куы уа, уӕд уый уыцы изӕр ацӕуы ӕмӕ ӕртоны
ӕрцыхъӕдтӕ ӕмӕ сӕ ӕрбахӕссы хӕдзармӕ. Хӕдзары йын
скӕнынц ӕртӕ чъирийы, сагьд сӕ куы фӕуа, уӕдмӕ. Лӕппу
йӕ худ сисы ӕмӕ ӕрцыхъӕдтӕ райдайы садзын дуӕртты
уӕлкъӕсӕртыл, рудзгуыты уӕлкъӕсӕртыл, къутутыл,
гӕрзтыл, мигӕнӕнтыл, ссадцонтыл, хордонтыл... Цӕвит-
тон, хӕдзары цыдӕриддӕр бӕстыхӕйттӕ уа, сегасылдӕр
сагъд ӕрцӕуы ӕрцыхъӕдтӕ. Лӕппу уыдон сагъд фӕвӕййы,
бацӕуы хӕдзармӕ, ӕмӕ Цыппурсы бӕрӕгбоны тыххӕй
скувынц ӕрцыхъӕды чъиритӕ. Иӕхимӕ лӕппу кӕмӕн нӕ
вӕййы, уый фӕзӕгьы искӕй лӕппуйӕн, ӕмӕ сын уый
ныссадзы ӕрцыхъӕдтӕ.
Хур куы ӕрныгуылы, уӕд алчидӕр йа хӕдзары дуармӕ
скӕны хъӕмпӕй арт. Уыцы хъӕмпӕй артмӕ иуӕй-иутӕ
рахӕссынц фиутӕ ӕмӕ сӕ фӕфизонӕг кӕнынц, арты
сӕрты фӕгӕппытӕ кӕнынц, ома ардыгӕй иннӕ ацафонмӕ
хъӕлдзӕг уӕм, зӕгьгӕ. Сыхбӕстӕ Цыппурсӕхсӕв кӕрӕ-
дзийы рахон-бахон фӕкӕнынц. Райсом та куыддӕр фӕбон
вӕййы, афтӕ ӕртытӕ скӕнынц, алчидӕр йӕ хӕдзары
дуармӕ ӕмӕ кӕрӕдзийӕн арфӕтӕ фӕкӕнынц, кӕрӕдзийы
хӕдзӕрттӕм лыстытӕ фӕхӕссынц ӕмӕ фӕдзурынц, цал
къӕцӕлы дзы ис, уал азы уыл хъӕлдзӕгӕй цӕуӕд, зӕгьгӕ.
Уыцы бон адӕм бӕрӕгбон скӕнынц, ничи фӕкусы. Уыцы
бонмӕ-иу сауджын дӕр цӕттӕ лӕууыд ӕмӕ ма-иу уый дӕр
адӕмы стӕрсын кодта, куыстмӕ чи ацӕуа, уый фӕивар
кӕнынӕй.
Цыппурсӕй къуыри куы рацӕуы, уӕд ӕрхӕццӕ вӕййы
Ногбон. Ие ’ртыццзеджы та вӕййы хӕйрӕджыты ӕхсӕв.
Уыцы ӕхсӕвмӕ, йӕ амал кӕмӕн уа, уый бӕгӕны ӕмӕ
арахъ сцӕттӕ кӕны, ноджы кусӕрттаг дӕр — фыс кӕнӕ
уӕныг, науӕд ӕндӕр исты. Уыдӕттӕ йӕ амал кӕмӕн на
уой, уый та кӕрчытӕ, гогызтӕ, фӕлӕ уӕддӕр ӕнӕ исты
аргӕвдгӕ нӕй хӕйрӕджытӕн ӕртыццӕгӕхсӕв. Цалынмӕ
кусарт фӕрӕвдз вӕййы, уалынмӕ сцӕттӕ кӕнынц кӕрз
хъӕдӕй зӕгӕлы йас цыргь къӕбӕлтӕ ӕмӕ сӕ ныссадзынц
рудзгуытыл, мигӕнӕнтыл ӕмӕ а.д. Афтӕ алы бинойнагӕн
дӕр фӕфидар кӕнынц, йӕ риуыл цы дзауматӕ уа,
уыдоныл, науӕд худыл кӕнӕ кӕлмӕрзӕныл. Уӕд дам, ӕм
хӕйрӕг нӕ бауӕнддзӕн, нӕ йӕ фӕсайдзӕни. Кусарт куы
сцӕттӕ, вӕййы, уӕд ӕй ӕрӕвӕрынц кусартгӕнӕн фынгыл,
науӕд та сивыры. Кусарт иууылдӕр вӕййы уӕнггай конд
ӕмӕ фых. Ӕвӕрд куы ӕрцӕуынц фых кусарты хӕйтта, уӕд
хӕдзары бинонтӕ иууылдӕр хӕдзарӕй ӕдцӕмӕ рацӕуынц,
дуӕрттӕ сӕхгӕнынц ӕмӕ иу сахаты бӕрц фӕлӕууынц
дуармӕ. Фӕстӕмӕ куы бацӕуынц, уӕд кусарты уӕнггӕ
банымайынц, фӕхъуыдис дзы ӕви нӕ, уый базоныны
тыххӕй. Кӕд дзы нӕ фӕхъуыдис, уӕд цин фӕкӕнынц,
афӕдзӕй-афӕдзмӕ ничи амӕлдзӕн нӕ бинонтӕй, зӕгьгӕ.
Кӕд дзы фӕхъуыдис, уӕд хӕдзары бинонтӕ стӕрсынц,
уӕдӕ нӕ чи амӕлдзӕн ацы аз, нӕ кусарты уӕнгтӕй куы
фӕхъуыдис, зӕгъгӕ. Уыцы хъуыддаг уыдис адӕмы куырм-
гӕнӕн, уый тыххӕй ӕмӕ-иу гӕды, мыййаг, куы баззадис
хӕдзары, уӕд-иу кусарты уӕнгтӕй ахаста, ӕмӕ-иу бинонтӕ
афӕдзӕй-афӕдзмӕ мӕтимӕ фӕцардысты. Науӕд та-иу
фыдуаг лӕппутӕ сӕйраг рудзынгӕй кӕрӕдзийы ӕрӕргъӕв-
той, кусарты уӕнгтӕй-иу рахастой ӕмӕ сӕ-иу бахордтой.
Бинонтӕ та-иу афтӕ ӕнхъӕл уыдысты, хӕйрӕджытӕ дзы
сӕ хай ахастой ӕмӕ, кусартӕй цал уӕнджы фӕхъуыд, уал
бинойнадӕы сӕ мӕлдзӕнис афӕдзы мидӕг. Райсомӕй-иу
адӕм кӕрӕдзийы фарстой, уӕ кусарты уӕнгтӕй фӕхъуыд
ӕви нӕ. Фӕтчгӕ дӕр-иу нӕ кодта хӕйрӕджыты ӕхсӕвы
кусартӕй ӕцӕгӕлонӕн раттын, ӕмӕ дзы ничи радтаид. Иу
мад ӕмӕ фыдӕй чи райгуырдис, ахӕм дыууӕ ӕфсымӕры
кӕд хӕйрӕджыты ӕхсӕвӕй ӕрмӕст дыууӕ-ӕртӕ къуырийы
раздӕр байуӕрстой, уӕдцӕр уыцы кусартӕй кӕрӕдзийӕн
нал радтаиккой, фӕлӕ, иу-дыууӕ ӕхсӕвы раздӕр уыдонӕй
исчи ус ӕрхаста, зӕгъгӕ, уӕд дзы уымӕн фӕтчыдаид.
Ӕртыццӕджы куы баизӕр вӕййы, уӕд та лӕппутӕ
ӕрхӕссынц ӕрцыхъӕдтӕ ӕмӕ сӕ ныссадзынц дуӕрттыл,
рудзгуытыл, мигӕнӕнтыл, къутутыл, ссаддӕттыл ӕмӕ
ӕндӕртыл. Скӕнынц та чъиритӕ ӕмӕ сӕ скувынц. Хур куы
ӕрныгуылы, уӕд та алы хӕдзар дӕр йӕ дуармӕ арт скӕны
хъӕмпӕй кӕнӕ хосӕй науӕд хӕтӕлтӕй. Лӕппутӕ
фӕхӕссынц пиллӕттӕ хъӕлдзӕгдзинады тыххӕй.
Ногбоны ӕхсӕв хӕрзиуӕг ӕддӕ нӕ фӕуадзынц. Искӕ-
мӕй исты дзаума ӕддӕ куы вӕййы искӕмӕ, уӕд ма, цалын-
мӕ хур уа, уалынмӕ йӕ ӕрбахӕссынц, нӕ хӕдзары дзау-
мӕттӕй хъуамӕ Ногбоны ӕхсӕв ӕмӕ бон ӕдцӕ мацы уа,
зӕгьгӕ. Стӕй йын гӕнӕн ӕмӕ амал цас уа, уыйас лӕг
йӕхӕдӕг дӕр ӕддӕ нӕ фӕлӕууы, стӕй Ногбоны бон нӕ
фӕцӕуы ӕддӕмӕ, балцы. Ӕхсӕвы ӕртыты фӕстӕ бинонтӕ
бирӕ фӕбадынц ӕмӕ хорз фӕдарынц сӕхи, вӕййынц
хъӕлдзӕг ӕмӕ хи дзӕбӕх бафсадынц, уӕд, дам, афӕдзӕй-
афӕдзмӕ хъӕлдзӕг ӕмӕ ӕфсӕст уыдзыстӕм, зӕгъгӕ.
Бафсадынц холлагӕй сӕ фосы дӕр. Бинонтӕ хуыссынмӕ
куы фӕцӕуынц, уӕд топпӕй рахстытӕ кӕнынц, ацы топпы
гӕрӕхтӕ куыд фесӕфдзысты, афтӕ нӕ фыдбылызтӕ дӕр
фесӕфӕнт, зӕгьгӕ.
Цыппӕрӕмы куы сбон вӕййы, уӕд та алчи йӕ кӕрты
дуармӕ арт скӕны. Ӕрӕмбырд та вӕййынц ӕртытӕм,
доныбылтыл сӕхи цӕхсынц ӕмӕ ӕртытӕм сӕхи схъарм
кӕнынц, стӕй алчи дӕр лыстытӕ ӕмӕ хӕтӕлтӕ ӕрӕмбырд
кӕны, йӕ хӕдзармӕ сӕ бахӕсы ӕмӕ фӕзӕгъы: «Уал азы
уыл ӕгасӕй цӕуӕд, фидӕнӕй фидӕн хуыздӕр кӕнут,
хъӕлдзӕг азтӕ уыл цӕуӕд».
Алы бинойнаг дӕр хъуамӕ сӕ хӕдзармӕ бацӕуа
афтӕмӕй.
Ногбонӕхсӕв хӕдзармӕ бахӕссынц Ногбоны къодах—
ӕнӕхъӕн стыр фаст суг ӕмӕ йын йӕ кӕрон артыл
сӕвӕрынц. Кӕд пец уа, уӕд та къодах къаддӕр фӕкӕнынц.
Къодах куы бахӕссынц, уӕд ын скӕнынц хицӕн чъиритӕ
ӕмӕ йын скувынц, цӕмӕй афӕдзӕй-афӕдзмӕ суг ӕмӕ
хорӕй ӕфсӕст уой, уый тыххӕй.
Цыппӕрӕмы райсомӕй искӕй хӕдзармӕ ничима
фӕцӕуы, цалынмӕ алчи дӕр йӕхи хӕдзары скува, уалын-
мӕ. Хӕдзары ӕфсин (кӕрдзынгӕнӕг) скӕны алыхуызон
кувыны чъиритӕ. Фыццаджыдӕр ӕртхурон. Уыцы чъирийы
мидӕг цӕвӕрынц бирӕ цыхт, фиу ӕмӕ тынг дзаджджын
вӕййы. Ӕртхуронӕй хъуамӕ алы бинойнагӕн дӕр йӕ хай
уа. Уыцы бон бинонтӕй исчи хӕдзары куы нӕ уа, уӕддӕр
ын йӕ хай ныууадзынц ӕмӕ йӕ куы ӕрбацӕуы, уӕд
бахӕры. Ӕртхуронӕй искӕй бинойнагӕн дӕттын нӕ фӕтчы,
ӕрмӕстдӕр ӕй хи бинонтӕ хъуамӕ бахӕрой. Куы йӕ сцӕттӕ
кӕнынц, уӕд ӕй скувынц ӕндӕр ӕртӕ чъириимӕ. Ноджы
скӕнынц Сафайы ӕртӕ чъирийы, Сӕрызӕды ӕртӕ
чъирийы, Бынатыхицауы ӕртӕ чъирийы, къутуйы ӕртӕ
чъирийы, хъомты ӕртӕ чъирийы, цӕмӕй, кӕй ранымад-
тон, уыдонӕй алчи дӕр хӕдзарӕн ног сӕры ног хӕрзтӕ
ракӕна ӕмӕ бинонтӕ афӕдзы дӕргъы ӕдыхстӕй алцы
хъуыддаг дӕр бакӕной.
Скӕнынц ноджыдӕр алыхуызон басылтӕ ӕмӕ сӕ
фӕдӕттынц, арфӕтӕм цы сывӕллӕттӕ фӕцӕуы, уыдонӕн.
Сывӕллӕттӕ фӕцӕуынц Ногбонты бирӕйӕ иумӕ,
фӕцӕуынц мӕрдджынтӕй фӕстӕмӕ алы хӕдзармӕ дӕр
ӕмӕ «хӕдзаронтӕ» фӕкӕнынц афтӕ: «Хӕдзаронтӕ,
хӕдзаронтӕ, уӕ лӕг саг амара, уӕ ус тырын ныййара, уӕ
басылы къух мӕн фӕуа. Уӕлӕ хъӕды хъӕдау, мӕнӕ не
’фсин рӕдау. Бур гал къӕлӕсы, уӕртӕ не ’фсин къуыммӕ
фӕлӕсы» ӕмӕ ӕндӕр ахӕм ныхӕстӕ. Хӕдзаронта кӕнынмӕ
цы фӕсивӕд бацӕуы, уыдоны хорз фенынц ӕмӕ сын семӕ
дӕр раттынц басылтӕ. Уалынджы та иннӕтӕ ӕрбацӕуынц.
Афтӕ бон-изӕрмӕ фӕцӕуынц ӕнӕсцухӕй фӕсивӕд.
Ногбоны бон ирон адӕм кӕрӕдзимӕ фӕцӕуынц
арфӕтӕм. Хӕдзармӕ чи фӕцӕуы, уыдонӕн нӕй бацӕуӕн
ӕнӕ лыстытӕ. Хъуамӕ семӕ бахӕссой лыстытӕ ӕмӕ арфӕтӕ
ракӕной, уал азы уыл ӕгасӕй цӕуӕд, фидӕнӕй фидӕн
хуыздӕр кӕнут, зӕгьгӕ. Куы раарфӕтӕ кӕнынц, уӕд сӕ
хорз фенынц алы хӕрд ӕмӕ нозтӕн.
Ногбоны кусарт чи акӕны, уыдон раздӕр ӕрхонынц
сыхбӕсты.
КОМАХСӔН
Чырыстийы номыл комдарӕны райдайӕнӕй дыууӕ
къуырийы раздӕр вӕййы Комахсӕн, ӕмӕ алы хӕ-
дзар дӕр уыцы бӕрӕгбонмӕ бахсиды бӕгӕны, рауадзы
арахъ. Ноджы балхӕны кусӕрттаг, кӕнӕ схӕссы фыс, йе
нӕл сӕгъ, нард кусарт цӕмӕй акӕна, уый тыххӕй. Кӕй
зӕгьын ӕй хъӕуы, алы хӕдзарӕн ахӕм фадат нӕ вӕййы,
уӕлдайдӕр мӕгуыртӕн. Уыдон та аргӕвдынц иумӕ иу стыр
исты, адихтӕ йӕ кӕнынц ӕмӕ дзы алчи дӕр йӕ хӕдзары
скувы.
Комахсӕн райдайы цыппӕрӕмӕхсӕв. Хур ма гыццыл
куыд уа, афтӕмӕй акӕнынц кусӕртытӕ. Раззаг хуылфы-
дзауматӕй скӕнынц физонӕг, скӕнынц ӕртӕ уӕлибӕхы
дӕр. Уыдон куы сцӕттӕ вӕййынц, уӕд уӕлхӕдзармӕ ссӕ-
уынц куывды, ӕрталынг вӕййы, афтӕ. Комахсӕны
рӕстӕджы ма вӕййы тынг уазал, ӕмӕ, уӕлхӕдзармӕ куыв-
ды чи ссӕуы, уыдон худаистӕй фӕкувынц, стӕй цалынмӕ
хӕрд, нозт фӕуой, уалынмӕ сӕ худтӕ нӕ ныккӕнынц.
Куы ӕрхизынц фӕстӕмӕ уӕлхӕдзарӕй, уӕд ма,
чъиритӕ ’мӕ физонӕгӕй цы ӕрхӕссынц, уыдонӕй, куывды
арфӕйӕггӕгтӕ сты, зӕгъгӕ, ног скувынц ӕмӕ дзы алы
бинойнагӕн дӕр раттынц. Кусартӕй адӕм фыцынмӕ цы
сӕвӕрынц, уыдон куы сцӕттӕ вӕййынц, уӕд сӕ сисынц
ӕмӕ та сӕ ног скувынц, чъиритыл кусарты базыг ӕрӕвӕ-
рынц, афтӕмӕй. Фӕскуывд нӕлгоймӕгтӕ сбадынц ӕмӕ
бахӕрынц, сылгоймӕгтӕ та лӕугӕ фӕкӕнынц, иумӕ
хӕрын не ’мбаелы, зӕгьгӕ. Лӕгтӕ куы фӕвӕййынц хӕрд,
уӕд та сбадынц сылгоймӕггӕ.
Куы сбои вӕййы, уӕд кӕрӕдзимӕ хуындтыты фӕцӕ-
уынц. Алы хӕдзар дӕр йӕ сыхы ӕрхоны ӕмӕ сын раздӕр
ӕрӕвӕры кусарты сӕр ӕмӕ бӕрзӕй, уый фӕстӕ та ӕнӕуи
хӕрд дӕр ӕмӕ нозт. Чи не ’рхона йӕ сыхы, уый адӕмы
цӕсты дӕр ӕгад вӕййы. Цалынмӕ ком ныббӕттынц,
уалынмӕ уыцы бонтӕ вӕййынц бӕрӕгбоныл нымад.
Комахсӕнӕй комбӕттӕны ӕхсӕн ма сбӕрӕгбон
кӕнынц Цӕрвтӕхӕрӕны къуыри (Урсы къуыри). Уыцы
къуыримӕ сцӕттӕ кӕнынц царвы къустӕ, цыхтытӕ ӕмӕ
ӕндӕр ахӕм хорз хӕринӕгтӕ ӕмӕ сӕ фӕхӕрынц, скувынц
сӕ, афтӕмӕй. Цӕрвтӕ ӕмӕ цыхтытӕ вӕййынц нывӕндтӕ
Алардыйӕн, Бынатыхицауӕн ӕмӕ иннӕ дзуӕрттӕн.
Цӕрвтӕкъахӕны къуыри (Урсы къуыри) вӕййы хъӕлдзӕг,
уымӕн ӕмӕ алы хорз минас арӕх вӕййы. Чызг чи арвыста,
уый йын ахӕссы йӕ бӕрӕгбойнаг хуын. Куырдуаты цы чызг
бада, уымӕн дӕр ахӕссынц чындзы хуын. Стӕй, ирӕды
хуынды чи фӕдары, уыдон дӕр уӕд арӕх фӕхонынц.
Чырыстийы номыл ком куы ныббӕттынц, уӕд уымӕн
йӕ фыццаг ӕхсӕв хӕдзары бинонтӕй алкӕмӕн дӕр скӕ-
нынц хицӕн фыдцжыны чъири, ӕмӕ йӕ хъуамӕ йӕхӕдӕг
бахӕра. Уый уымӕн, ӕмӕ, дам, уыцы ӕхсӕв куы бафсӕда,
уӕд афӕдзӕй-афӕдзмӕ уыдзӕн ӕфсӕст. Ком ныббӕттынц
афтӕ: скӕнынц алыхуызон уӕлибӕхтӕ, хъайла, сфыцынц
фыд ӕмӕ, цалынмӕ фӕразынц, уалынмӕ фӕхӕрынц. Бон
куы срухс уа, уӕдӕй фӕстӕмӕ ничи уал бахӕрдзӕн.
Ком ныббӕттынц къуырисӕрӕхсӕв. Дыццӕджы, цалын-
мӕ хур акъул уа, уалынмӕ ком фӕдарынц Уастырджийы
тыххӕй. Ничи ницы бахӕрдзӕн, нӕ баназдзӕн дон, нӕ
бадымдзӕн тамако. Хур куы акъул уа, уӕдмӕ ӕфсин чъири-
тӕ скӕндзӕн (мархойы чъиритӕ), ӕмӕ бинонтӕ ӕрӕмбырд
уыдзысты, скувдзысты, цӕмӕй сӕ комы дард Уастырджи-
йӕн ӕхцон фӕуа, уый тыххӕй. Ӕмӕ уӕд суадзынц сӕ ком,
бахӕрынц, бануазынц, ӕцӕг мархо нӕ бахӕрынц.
Ӕртыццӕджы цы ком фӕдарынц, уый хуыйны цъиуты
ком. Уыцы ком фӕдарынц ӕрмӕст устытӕ.
Цыппӕрӕмы та вӕййы Рӕстӕйы бон, уӕд сылгоймӕг-
тӕ дӕр ӕмӕ нӕлгоймӕпӕ дӕр ком фӕдарынц фӕссихормӕ,
стӕй сӕ ком суадзынц. Ком фӕдарынц, цӕмӕй сын
рӕстмӕгӕнджытӕ сӕ хъуыддӕгтӕ рӕстмӕ фӕкӕной, уый
.тыххӕй.
Комбӕттӕнӕй дӕс боны куы рацӕуы, уӕд та вӕййы
Хоры бӕрӕгбон (Рӕмонбон). Уыцы бӕрӕгбон ирон адӕм
. алы хъӕуы дӕр фӕкӕнынц фысымӕй. Иу хӕдзарӕн вӕййы
баргонд цӕмӕй уыцы бонмӕ сцӕттӕ кӕна, цы ӕмбӕлы
нозтӕй, уый — арахъ, бӕгӕны ӕмӕ махсымӕ (къуымӕл).
Цы хӕдзар сцӕттӕ кӕны бӕрӕгбоны тыххӕй нозтытӕ,
уыдонмӕ сых ӕрхӕссынц ӕртыгай чъиритӕ — картоф-
джынтӕ, хъолоджынтӕ, лакъамитӕ, науӕд хус чъиритӕ.
Ӕрӕмбырд вӕййынц ӕхсӕвы ӕмӕ скувынц Хоруацилламӕ.
Кувӕг кувгӕ-кувын фӕдзуры, цы курут, зӕгъгӕ, ӕмӕ уӕд
иууылдӕр фӕзӕгъынц: «Хор, Уацилла, хор!» Куывд куы
фӕвӕййы кувӕг, уӕд махсымӕйы дынджыр къус фысымы
сӕрыл рауадзынц, «хор, хор, Уацилла!» хъӕргӕнгӕйӕ. Уый
фӕстӕ ӕрбадынц ӕмӕ фӕнуазынц, фӕхӕрынц. Сӕ
гаджидӕутты фӕдзурынц Хоруацилламӕ, Фӕлвӕрамӕ ӕмӕ
Ӕфсатимӕ, цӕмӕй сын фос ӕмӕ хорӕй бирӕ бахай кӕной.
2 Рагон ӕмӕ нырыккон ирон ӕгъдӕуттӕ
Махсымӕ сӕрыл куы аскъӕрынц, уӕд ӕнхъӕл вӕййынц,
хор афтӕ хорз ӕрзайдзӕн, ӕмӕ ныккӕлдтытӕ кӕндзӕнис
парахатӕй.
Куы сбон вӕййы, уӕддӕр та ӕрӕмбырд вӕййынц уыцы
хӕдзармӕ, ӕрхӕссынц та алыхуызон чъиритӕ. Ӕрӕвӕрынц
ӕхца ӕмӕ балхӕнынц кӕфтӕ ӕмӕ кӕсӕгтӕ. Уый уый
тыххӕй, ӕмӕ дзы фыды (дзидзайы) ӕгьдауӕй ницы вӕййы.
Сисынц та чъиритӕ, ӕмӕ та сӕ райдайы кувын хистӕр.
Хорз куы фӕкувы, уӕд, фидӕн аз фысым чи уыдзӕн, уымӕ
бадзурынц, саходын ын кӕнынц ӕмӕ йын йӕ сӕрыл
рауадзынц махсымӕйы дынджыр къус, фӕдзурынц хъӕрӕй:
«Хор, хор, Уацилла! Хорзад нӕ хуыцау фӕкӕнӕд!» Ӕмӕ
фидӕны фысым йӕхицӕй ныббуц вӕййы, адӕм мын арфӕ
ракодтой, зӕгьгӕ. Йӕ хӕдзармӕ йын арвитынц фысымӕг-
гаг чъиритӕ ӕмӕ нозт, ома ӕвдисӕн иннӕ бинонтӕн дӕр,
фидӕнмӕ фысым уыдонмӕ лӕвӕрд кӕй у, уый тыххӕй.
Кӕд ӕмӕ уыцы сыхы искӕмӕн йе лӕппу райгуырд,
йе чындз ӕрхаста, уӕд уыдон уыцы ӕмбырдмӕ хъуамӕ
ӕрбахӕссой хъалон сыхӕн — иу дурыны дзаг арахъ ӕмӕ
чъиритӕ. Уыцы бонмӕ йын амал куынӕ фӕуа, уӕддӕр
дыккаг, ӕртыккаг бонмӕ ӕнӕ сцӕттӕ хос нӕй хъалонӕн.
Кӕд ӕмӕ уыцы бӕрӕгбонмӕ не ’сказна, уӕд та йӕ хъуамӕ
ӕндӕр хӕстӕгдӕр бӕрӕгбоны ахицӕн кӕна.
Ӕртыццӕджы, Тутыры бӕрӕгбоны, сывӕллӕттӕн
фӕкӕнынц, гыццыл сӕрак чингуытӕ. Сӕ хуылфы сын
бакӕнынц цъиуы фаджыс, уӕд, дам, сын ома цӕстӕй ӕмӕ
хӕйрӕгӕй тас нӕ уыдзӕнис. Сывӕллӕтты фӕкӕнынц
куырдадзмӕ, ӕмӕ сын куырд сӕ къухтӕ хъӕсдарӕгыл
гыццыл дзӕбугӕй ӕрхойы, фӕзӕгьы сын афтӕ: «Уас-хуас,
Тутыры фӕдзӕхст фӕут! Уас-хуас, Тутыры фӕдзӕхст фӕут».
Ӕмӕ уӕд сывӕллӕттӕ афтӕ фенхъӕл вӕййынц, цыма сын
ницыуал тас уыдзӕнис. Уыцы Тутыры бонты ма ноджыдӕр
фелвынынц гыццыл байрӕгты барцытӕ ӕмӕ къаздзилтӕ,
цӕмӕй сын уый фӕстӕ ӕрцӕуа фидар барц ӕмӕ
къӕдзилтӕ, бафӕдзӕхсынц сӕ Тутырыл, цӕмӕй сын
Тутыры куыдзӕй (бирӕгъӕй) тас ма уа, уый тыххӕй.
Астӕумархо куы ӕрцӕуы, уӕд бирӕ ирон лӕг суадзы
йӕ ком: кусӕг адӕм куыд сты, уымӕ гӕсгӕ афтид кӕрдзын
ӕмӕ къуымӕлӕй кусын нал фӕфӕразынц. Йӕ ком чи
суадздзӕн, уыдонӕй сых ӕрӕмбырд кӕнынц нысайнӕгтӕ
ӕмӕ куывд скӕнынц, уыцы куывды рӕстӕджы сӕ ком
суадзынц, фӕлӕ та, Куадзӕнмӕ ма къуыри куы вӕййы,
уӕд сӕ ком ногӕй бабӕттынц.
кяадзӔН
Мархо-иу чи бахордта, уый хуыдтой ӕнӕгъдау
цыбӕл. Сывӕллӕтты-иу афтӕ тӕрсын кодтой,
мархо, дам, чи бахӕра, уымӕн йӕ был ныззылын уыдзӕ-
нис, ӕмӕ-иу уӕлдайдӕр скъолайы цы лӕппутӕ ӕмӕ чыз-
джытӕ кастис, уыдон ницӕй тыххӕй бахордтаиккой мархо.
Куадзӕнмӕ ирон хӕдзары хистӕр уынаффӕгӕнӕг
балхӕны алкӕмӕн дӕр исты дзауматӕ ӕмӕ йын сӕ уыцы
бонмӕ бахуыйынц. Фыццаг заманы-иу ахӕм хӕдзӕрттӕ дӕр
уыдис, ӕмӕ-иу Куадзӕнӕхсӕв арт не скодтаиккой,
Куадзӕнӕхсӕв хи бафсадын тӕригьӕд у, зӕгъгӕ.
Райсомӕй раджы сыстынц бинонтӕ иууылдӕр, суанг
чысылтӕ дӕр. Сӕ сыстынмӕ хӕдзары ӕфсинтӕ сцӕттӕ
кӕнынц уӕлибӕхтӕ ӕмӕ нозт, сфыцынц ӕйчытӕ. Чи куыд
раздӕр цӕуы хӕдзармӕ, афтӕ арфӕтӕ ракӕны, кӕуыл
ӕмбӕлы бинонтӕй, уыдонӕн, фӕзӕгьы: «Чырысти райгас
ис». Ӕмӕ йын йӕ къух райсы. Хӕдзары ӕфсин ӕм айк
стыгъдӕй авӕры, ӕмӕ дзы йӕ ком суадзы, фӕзӕгьы:
«Чырысти, мӕ комы дард дын барст фӕуӕд».
Бинонтӕ куы ӕрӕмбырд вӕййынц, уӕд скувынц
уӕлибӕхтӕ, физонӕг ӕмӕ нозт, бахӕрынц, стӕй ацӕуынц
арфӕтӕ кӕнынмӕ сӕ сыхӕгтӕм. Сывӕллӕттӕ къордтӕ-
къордтӕй рацу-бацу фӕкӕнынц, хӕдзӕрттыл зилынц ӕмӕ
алцытӕ фембырд кӕнынц. Адӕм вӕййынц тынг хъӕлдзӕг.
Стыртӕ дӕр фӕзилынц хӕдзӕрттыл, арфӕтӕ фӕкӕнынц.
Раздӕр раарфӕ кӕнынц, мард кӕуыл ӕрцыди, уыдонӕн,
уый фӕстӕ та иннӕтӕн.
Куадзӕны бӕрӕгбон алы хъӕу дӕр алыхуызон кодтой,
уымӕн ӕмӕ чи уырысы ӕгьдӕуттӕм хӕстӕгдӕр фӕцис,
чи та гуырдзыйы, аннӕтӕ та ирӕн сӕхи рагондӕр ӕгьдӕут-
тӕм. Куадзӕны бон хъӕубӕстӕн вӕййы стыр куывд, фысым
та — сыхӕй, ӕмӕ уыцы сых рагацау ӕнӕхъӕн хъӕуӕй
ӕрӕмбырд кӕнынц къусбарӕй зад ӕмӕ сӕ бахсидынц
бӕгӕны. Афтӕ сӕ ӕрӕмбырд кӕнынц ӕхца дӕр ӕмӕ
балхӕнынц кусӕрттаг. Стыр хъӕу хъуамӕ дыууӕ галы дӕр
балхӕной, гыццыл хъӕу та, цас сӕм ӕрӕмбырд вӕййы,
уымӕ гӕсгӕ. Фысым цы хӕдзӕрттӕ вӕййынц, уыдон
куывд, куыд ӕмбӕлы, афтӕ куы сцӕттӕ кӕнынц, уӕд
арвитынц хъӕумӕ хонӕг. Адӕм ӕрцӕуынц, алы хӕдзар
дӕр ӕрхӕссы ӕртӕ уӕлибӕхы. Куы ӕрӕмбырд вӕййынц,
уӕд хистӕртӕм бахӕссынц чъиритӕ, физонӕг, нозт, ӕмӕ
уы-дон скувынц, адӕм сӕ ком хорзы боны уагьд куыд
скӕной, уый тыххӕй. Фӕсивӕд хъазт скӕнынц, хъӕуы
астӕу искуы фӕкафынц талынгтӕм. Иннӕ фӕсивӕд херы
саразынц ӕмӕ уым сӕхи ирхӕфсынц. Куадзӕны бон дӕр
фӕхӕссынц хуынтӕ, чи йӕ чындзӕн, чи — кӕмӕн, чи —
кӕмӕн.
Куадзӕны цыппӕрӕмы иуӕй-иу хъӕутӕн вӕййы
цӕуӕггӕгты бон, иннӕтӕн та хуыцауы дзуары бон.
Цӕуӕгтӕгты тыххӕй зӕгьдзынӕн дӕлдӕр.
ХЯЫЦАЯЫ ДЗЯАРЫ БӔРӔГБОН
Хуыцауы дзуары бӕрӕгбон тынгдӕр кӕнынц Куырт-
таты комы цӕрджытӕ. Ӕрӕмбырд вӕййынц
ӕнӕхъӕн комы лӕгтӕ, стӕй иннӕ кӕмттӕй дӕр. Вӕййы
дзы галтӕ ӕргӕвст, бӕгӕны ӕхсыст. Уыцы галтӕ ӕмӕ
бӕгӕны вӕййынц иуцалдӕр хъӕуы хардзӕй, тынгдӕр та
Лӕцы хардзӕй. Фӕлӕ адӕмӕй куывды чи фӕцӕуы,
уыдонӕй алчи дӕр ӕрхӕссы кувинӕггӕ, цы йӕ бон уа,
уый. Ацӕргӕ адӕм минас фӕкӕнынц.
Кӕстӕр фӕсивӕд саразынц дзуары цур стыр лӕгьзы
хъазт. Дыууӕрдыгӕй кӕроны дзы фӕндырдзӕгьдджытӕ
фӕцӕгъдынц фӕндырӕй. Хъазты ӕгъдаумӕ чи фӕкӕсы,
уыдон фӕархайынц, цӕмӕй исты хъӕлӕба ма ӕрцӕуа.
Лӕппутӕй бирӕтӕ сбадынц сӕ саргъы бӕхтыл ӕмӕ
ракурынц фӕндаг, цӕмӕй сын радтой бӕхтыл схъазыны
бар. Куы сын раттынц бар, уӕд радыгай райдайынц бӕхтыл
хъазын, ӕмӕ алчи дӕр йӕ уд бахъары хуыздӕр схъазыныл,
цӕмӕй адӕм зӕгьой: уыцы бон, Хуыцауы дзуары бон
хуыздӕр схъазыдис уыцы лӕппу, уыцы бӕхыл. Хуыздӕр
чи схъазы, уымӕн дынджыр бӕгӕныйы къус рахӕссынц
ӕмӕ йын арфӕтӕ фӕкӕнынц. Хъазты та фӕстӕмӕ
райдайынц кафын, симын. Суанг изӕрмӕ фӕкафынц.
Хуыцауы дзуармӕ йӕ хӕдзарӕй куывды чъиритӕ ӕмӕ
нозт чи ӕрхаста, уыдон хъуамӕ дзуарӕй фӕстӕмӕ ахӕссой
фӕдзӕхсӕн, нозтӕй дӕр ӕмӕ чъиритӕй дӕр.
Хуыцауы дзуары найфатмӕ (дзуары бӕстыхаймӕ) ӕд
хъама, ӕд дамбаца нӕ цыдысты, стӕй сӕ дзуары лӕггӕ
уадзгӕ дӕр нӕ бакодтаиккой. Йӕ бынты-иу чи фӕцӕй-
цыдис, уый дӕр-иу йӕ худ систа, афтӕмӕй цыдис, бӕхӕй
дӕр-иу рахызт.
БӔЛДӔРӔНЫ ХЯЬЩАЯБОН
Бӕлдӕрӕны хуыцаубон вӕййы, Куадзӕнӕй къуыри
куы рацӕуы, уӕд. Комы лӕгтӕ та уӕд ӕрӕмбырд
вӕййынц Хуыцауы дзуары цурмӕ, ӕцӕг раздӕр сцӕттӕ
кӕнынц, куывдӕн цы ӕмбӕлы, уый. Уӕлдай тынгдӕр
бацархайынц Лӕц. Адӕм та сӕхи сбуц кӕнынц алы хӕрд
ӕмӕ нозтӕй. Фӕсивӕд та кафгӕ фӕкӕнынц, цалынмӕ цӕст
фӕуыны, уалынмӕ. Лӕц уыцы къуыри алы ӕхсӕв дӕр
ӕнӕхъӕн хъӕуӕй ӕмбырд вӕййынц уыцы кувӕндоны цур
ӕмӕ фӕнуазынц цӕджджинаджы бӕгӕны, ӕцӕг сын уыцы
куывд кӕддӕриддӕр фысымӕй вӕййы, ӕмӕ алкӕмӕдӕр
ӕрхауы рад.
КАСЭТӔ
Касуты бӕрӕгбон вӕййы, Куадзӕнӕй дыууӕ
къуырийы куы рацӕуы, уӕд — сабаты. Касутӕ
кадджындӕрӕй кӕнынц Хидыхъусы хъӕу, уӕлдайдӕр
Гусатӕ, уымӕн ӕмӕ Гусатӕ кӕддӕр уыцы бӕрӕгбонмӕ
бӕгӕны куы ӕхсыстой, уӕд сӕ цӕджджинаджы ныббырыд
калм, ӕмӕ йӕ нӕ базыдтой, афтӕмӕй цӕджджинаджы уый
фӕстӕ йӕхи цӕппӕрста хъӕрццыгъа. Гусатӕ цӕджджинаг
акалдтой ӕмӕ йӕ бынӕй раппӕрстой калмы мард. Уымӕ
гӕсгӕ мыггаг фӕзӕгъынц, хъӕрццыгъайы руаджы
аирвӕзтыстӕм, уый йеддӕмӕ ӕнӕхъӕн мыггагӕй дӕр
фӕцагъды уыдаиккам, зӕгъгӕ.
Касуты бонмӕ алы сыхы дӕр иу хӕдзар вӕййы фысым
ӕмӕ сцӕттӕ кӕны бӕгӕны. Сых ын раттынц зад, сбарынц
къусбар ӕмӕ сӕ фысым бахсиды. Кусӕрттаг та йӕхӕдӕг
балхӕны, цы йӕ амал вӕййы, уый — род кӕнӕ фыс. Алы
хӕдзарӕй дӕр ӕрхӕссынц чъиритӕ ӕмӕ хорз фӕкуывд
кӕнынц бон-изӕрмӕ, заргӕ уӕд ӕмӕ минас уӕд, уый
фӕстӕ хъазт дӕр саразынц. Фидӕны фысымӕн куывдӕй
арвитынц кусарты сгуы ӕмӕ нозт чъиритимӕ. Уыдон
вӕййынц ӕвдисӕн, фидӕнмӕ фысым уыцы хӕдзармӕ кӕй
саккаг кодтой, уый тыххӕй.
Хӕдзӕртты та уыцы бон фӕкӕнынц кастӕ ӕмӕ сӕ
фӕхӕссынц хуымы кӕрӕттӕм ӕмӕ доны былтӕм. Устытӕ
касы къустӕ чъиритимӕ ӕмӕ нозтимӕ уым скувынц.
1 <

КӔРДӔГХӔССӔН
Кӕрдӕгхӕссӕн вӕййы кӕрдӕджы мӕйы фӕстӕ.
Уыцы бонмӕ сцӕттӕ кӕнынц, кӕмӕн цы йӕ амал
вӕййы, уый: бӕгӕны. арахъ, кусӕрттагӕн — уӕрыкк кӕнӕ
ӕндӕр исты. Райсом куы сбои вӕййы, уӕд хӕдзары хистӕр
аргӕвды уӕрыкк ӕмӕ дзы скӕны физонӕг, стӕй сфыцы
ӕнӕуи фыд.
Ӕфсинтӕ уӕлибӕхтӕ скӕнынц, кӕстӕртӕ та алы
кӕрдӕджы мыггаг ӕрбахӕссынц хӕдзармӕ ӕмӕ сӕ
бӕстыхайы къуымты ӕмӕ кӕрты байтауынц. Хӕдзары хицау
арвиты хонӕг сыхбӕстӕм, ӕмӕ йӕм ӕрбацӕуынц хуынды.
Ас лӕгтӕ фӕкувынц, фӕминас кӕнынц, алыхуызон зар-
джытӕ фӕкӕнынц, уый фӕстӕ та уыцы ӕмбырдӕй ӕндӕр
хӕдзармӕ бацӕуынц. Афтӕ бон-изӕрмӕ фӕрацу-бацу
кӕнынц хӕдзӕрттӕм. Чындз ӕрӕджы чи ӕрхаста, уыцы
хӕдзӕртты скӕнынц хъазт, ӕмӕ дзы фӕсивӕд фӕкафынц.
ДАЯДЖЫТЫ ВОН
Дауджыты бон вӕййы, Кӕрдӕгхӕссӕнӕй иу къуыри
куы рацӕуы, уӕд. Уый размӕ бахсидынц бӕгӕ-
нытӕ, чи дыууӕ меркъайы задӕй, чи та ӕртӕйӕ, науӕд
фылдӕрӕй, ноджы арахъхъ рауадзынц, стӕй алчи дӕр
балхӕны уӕрыкк. Хуыцаубон куы ӕрцӕуы, уӕд райсомӕй
аргӕвдынц уӕрыччытӕ, скӕнынц уӕлибӕхтӕ, кусартӕн
та уал йӕ раззаг хуылфыдзауматӕй скӕнынц физонджытӕ
ӕмӕ скувынц дауджыты дзуармӕ.
Куы скувынц, уӕд та ноджыдӕр ӕндӕр ӕртӕдзыхон
уӕлибӕхтӕ скӕнынц, ӕмӕ, семӕ фарс физонӕг, афтӕ-
мӕй, хӕдзары бинонтӕй цӕуын амал кӕмӕн вӕййы,
уыдон иууылдӕр ссӕуынц Дауджиты кувӕндӕттӕм Дзири-
дзуары рагъмӕ. Уым алы хъӕуӕн дӕр ис хицӕн найфат
(кувӕндон бӕстыхай), ӕмӕ уырдӕм ӕрӕмбырд вӕййынц.
24
Рацӕуы сӕм найфаты чи фӕбады, уыцы кувӕг лӕг. Цы
адӕм ӕрӕмбырд уа куывды, уыдон иууылдӕр сыстынц. Алчи
дӕр йӕ нозтӕн йӕ сӕр байгом кӕны, рауадзы дзы
нуазӕнмӕ, физонӕг ӕрӕвӕры ӕртӕ чъирийы уӕлӕ.
Хистӕрмӕ найфаты нозтӕй раттынц, ӕмӕ райдайы кувын
Дауджыты дзуармӕ, иннӕ адӕм та оммен фӕкӕнынц.
Хистӕр куывд куы фӕвӕййы, уӕд иууылдӕр ӕрба-
дынц, уырдыгстджытӕй фӕстӕмӕ. Ӕрӕвӕрынц сын фынг-
тӕ — ӕртӕ лӕгӕн иу фынг, нозт та сын сӕхимӕ ратгынц
ӕвгтӕ ӕмӕ цайданты ӕнӕ уырдыглӕууӕгӕй. Адӕм
фӕминас кӕнынц хъӕлдзӕгӕй, фӕзарынц. Куы ӕрбадынц,
уӕд дыууӕ, йе ӕртӕ адӕймаджы чъиритӕ, физонӕг ӕмӕ
нозтимӕ арвитынц иннӕ хъӕуты найфаттӕм, арфӕйы
тыххӕй. Алы хъӕуы куывддзаутӕ дӕр ахӕм арфӕйы ӕрвыст
акӕнынц, цалдӕриддӕр хъӕуы дзы уа, се ’ппӕтмӕ дӕр
ӕмӕ афтӕмӕй кӕрӕдзийӕн фӕарфӕтӕ кӕнынц.
Ӕмбис хӕрд ӕмӕ нозт куы фӕвӕййынц, уӕд лӕппу
фӕсивӕд сыстынц ӕмӕ хъазт саразынц чызджытимӕ,
уымӕн ӕмӕ сылгоймагӕй чи ссӕуы куывды, уыдон
нӕлгоймӕгтимӕ нӕ фӕбадынц.
Хъазт куы стынг вӕййы, уӕд ма иннӕтӕ дӕр сыстынц,
ӕмӕ иууылдӕр фӕкафынц. Хорз куы фӕкафынц, уӕд заргӕ
рараст вӕййынц фӕстӕмӕ хъӕутӕм, кӕрӕдзийы къухтыл
хӕцгӕ.
Дауджыты бӕрӕгбон зӕрдиагӕй кодтой Хидыхъусы
ӕмӕ Цымытийы цӕрӕг адӕм. Дзуары лӕггӕ-иу уыдонӕй
уыдысты Дзоккаты Хӕмӕтхъан, Басаты Тепсырыхъо ӕмӕ
ӕндӕртӕ. Уыдон-иу дыгай къуыритӕ фӕбадтысты уыцы
найфӕтты. Адӕмӕй-иу бирӕ цыдис, чи кӕцы бон, чи кӕцы
бон. Дзуары лӕгтӕ-иу худаистӕй бадтысты ӕмӕ-иу куывтой
дзуармӕ. Куывды-иу чи цыдис, уыдоны дӕр-иу хорз федтой
бӕгӕныйӕ дӕр ӕмӕ алцы минасӕй дӕр. Бацин-иу кодтой,
ӕнӕуи цӕугӕйӕ сыл чи сӕмбӕлдаид, уыдоныл дӕр.
Куывддзаутӕ хъӕутӕм куы ӕрцӕуынц, уӕд хъӕзтытӕ
скӕнынц, кӕд амал вӕййы, уӕд ӕнӕхъӕн хъӕуӕй иу ран,
кӕннӕуӕд та сыхгӕйттӕй ӕмӕ фӕкафынц, куывды чи нӕ
уыдис, уыдон дӕр сӕм ӕрӕмбырд вӕййынц, афтӕмӕй.
Хъӕуы цы хистӕр адӕм вӕййы, уыдонӕй алчи дӕр
йӕхицӕн хӕс фӕхоны йӕ сыхбӕсты ӕрӕмбырд кӕнын
ӕмӕ сӕ хорз фенын, йӕ бӕрӕгбонӕн цы кусарт акодта
ӕмӕ цы нозт сцӕттӕ кодта, уыдонӕй.
ЯАЦИЛЛАЙЫ ЧЪИРИАГӔХСӔН
Дауджыты дыккаг бон, къуырисӕры вӕййы
Уациллайы чъириагӕхсӕн бон. Уӕдмӕ Уациллайӕн
кувӕг адӕм скӕнынц бӕгӕнытӕ, йӕ амал кӕмӕн вӕййы,
уыдон кусарт дӕр акӕнынц ӕмӕ уыцы бон хъӕлдзӕгӕй
арвитынц. Устытӕ чъириаг (мӕнӕу) ахӕссынц доны былмӕ
ӕмӕ йӕ уым сыгъдӕг цӕхсынц. Цалынмӕ сӕ чъириӕггӕ
хус фӕкӕнынц, уалынмӕ сӕ цуры хъазт саразынц устытӕ
ӕмӕ чызджытӕ. Лӕппу фӕсивӕд дӕр сӕм ацӕуынц. Сӕ
чъириӕгтӕ куы ӕрбахӕссынц хӕдзӕрттӕм, уӕд сӕ
цӕвӕрынц сыгъдӕг ран, цӕмӕй сыл Уациллайы зӕрдӕ ма
фӕхуда, уый тыххӕй. Алчи дӕр йӕ уд фӕхъары, цӕмӕй йӕ
чъириаг ӕрысса хуыздӕр ӕмӕ сыгьдӕгдӕр куыройы. Ссад
куы фӕвӕййынц, уӕд та сӕ ссадӕй цӕвӕрынц сыгьдӕг
ран Уациллайы бонмӕ.
ТЫБАБЫ БАЦИЛЛА
Тыбауы Уациллайы бон вӕййы, йӕ чъириагӕхсӕнӕй
къуыри куы рацӕуы, уӕд. Алчи дӕр уыцы бонмӕ
йӕхи дзӕбӕх сцӕттӕ кӕны, нозт уӕд, хӕрд уӕд —
алцӕмӕй, стӕй йын уӕрыкк ӕнӕ аргӕвдгӕ дӕр нӕй,
цыфӕнды мӕгуыр уа, уӕддӕр. Бирӕ мӕгуыр лӕг райсы
уӕрыкк пайдайыл ӕмӕ йӕ фӕстӕмӕ бирӕ ӕхцайӕ бафиды.
Тыбауы Уациллайы къуырисӕры райсомӕй устытӕ сыстынц
ӕмӕ суадӕттӕй сыгъдӕг дон ӕрхӕссынц чъиритӕ
скӕнынӕн. Ӕфсинтӕ ӕнӕдзургӕйӕ ӕртӕдзыхон чъиритӕ
скӕнынц кувынӕн. Вӕййы ахӕм ӕфсинтӕ, ӕмӕ йӕ дзых
къухты хӕцъилӕй чи бабӕтты, мӕ комы тӕф ма ныццӕуа
хыссӕмӕ, зӕгъгӕ.
Уӕрыкк куы фергӕвдынц, уӕд бӕгӕны ӕмӕ ӕртӕ
чъирийы скувынц Уациллайӕн, цӕмӕй барст фӕуа сӕ
кусӕрттаг ӕмӕ сӕ куывд уӕрыккӕн йӕ былтыл цӕхх
адарынц, уӕд, дам, барстдӕр фӕуыдзӕнис. йӕ сӕр ын куы
рахицӕн кӕнынц, уӕд ын йӕ ӕргӕвдӕн адарынц артыл,
цӕмӕй хус смаг скӕна ӕмӕ фехъуыса Тыбауы Уацилламӕ,
кусарт ын акодтой, уый. Йӕ сӕры ӕргӕвдӕн ын артыл
куы адарынц, уӕд та йӕ уыцы сахатыл фӕстӕмӕ бӕрзӕйыл
авӕрынц. Алы хӕдзар дӕр йӕ кусартӕй физонӕг скӕны
ӕмӕ йӕ чъиритӕ ӕмӕ нозтимӕ арвиты, Уациллайы кувӕн-
дон кӕм уа, уырдӕм (Тыбаумӕ, кӕнӕ ӕндӕр ранмӕ).
Тыбауы Уацилламӕ куывды фылдӕр бӕхтыл фӕцӕ-
уынц, сылгоймӕгтӕ та, цалынмӕ кувӕндонмӕ нӕма
схӕццӕ вӕййынц, уалынмӕ иудзӕвгар фистӕгӕй ӕмӕ
бӕгъӕввадӕй, уӕд, дам, нӕ куывд барстдӕр фӕуыдзӕнис.
Ахӕмтӕ дӕр вӕййы устытӕй, ӕмӕ бӕгъӕввадӕй йӕ
хӕдзарӕй суанг Тыбауы Уацилламӕ чи фӕцӕуы, стӕй йӕ
кувинӕгтӕ йӕ къухы чи фӕхӕссы, уӕд мын мӕ бинонтӕн
хуыздӕр баххуыс кӕндзӕни, зӕгьгӕ.
Уыцы тыхцыдӕй чи фӕриссы ӕмӕ дзы рынчын чи
фӕвӕййы, ахӕмтӕ дӕр разыны куывддзаутӕй.
Тыбауы Уациллайы бон бирӕ хъӕуты афтӕ карзӕй
кӕнынц, ӕмӕ дзы исчи знаггад куы ракӕны, зӕгьӕм,
фос хуымтӕ кӕнӕ уыгӕрдӕнтӕ куы бахӕрынц, уӕд сӕм
ницы фӕдзурынц знаггадгӕнджытӕм, абоны бон сын хатыр
у, зӕгьгӕ.
Тыбауы Уациллайы бӕрӕгбон бирӕ хъӕуты кӕнынц,
хӕхбӕсты дӕр ӕмӕ быдыры дӕр, фӕлӕ йын уӕлдай
тынгдӕр кувынц Дӕргъӕвсы комы цӕрджытӕ. Уыцы комы
хӕдзӕрттӕй алчи дӕр бахсиды бӕгӕны, цы йӕ амал вӕййы,
уый — ӕртӕ меркъайӕ ӕхсӕрдӕс меркъайы онг зады ссад.
Акӕны кусарт дӕр. Лӕг цыфӕнды мӕгуыр куы уа, уӕддӕр
йӕхи уыцы боны фаг скӕны. Тынгдӕр уый тыххӕй, ӕмӕ
быдырӕй куывды фӕцӕуынц хӕхтӕм. Суанг Мӕздӕг,
Налцыкк ӕмӕ уырдыгӕй уӕлӕмӕ хъӕутӕм, Дӕргьӕвсы
комӕй чи алыгъдис, уыдонӕн фыццаг заманы ӕнӕ цӕугӕ
нӕ уыд куывды хохмӕ. Ныр къаддӕр цӕуынц. Куывддзаутӕ
семӕ бахӕссынц чъириаг ӕмӕ ӕхца. Алчидӕр балхӕны
уӕрыкк ӕмӕ йӕ къуырисӕры бон аргӕвды, фысыммӕ цы
хӕдзары вӕййы, уымӕ. Йӕ чъириагӕй йын фысым
хицӕнӕй скӕны чъиритӕ, физонӕг, ӕмӕ алы куывддзау
дӕр ацӕуы йӕ фысымы хӕдзарӕй куывды Тыбауы
Уацилламӕ. Хохы ахӕм хӕдзӕрттӕ вӕййы, ӕмӕ фындцӕс-
ссӕдз куывддзауы кӕмӕ вӕййы. Ӕмӕ уыцы хӕдзар раздӕр
фӕзоны, цӕйбӕрц ӕм уыдзӕнис быдираг куывддзаутӕ,
уый. Уымӕ гӕсгӕ фылдӕр бахсиды бӕгӕны. Уӕлдӕр куыд
загьтон, афтӕ нӕм хъуамӕ бахӕринаг дӕр нӕ уыдзӕн,
фӕлӕ уӕддӕр бӕгӕны бирӕ бахсиды, амалтӕ скӕны.
Быдираг лӕг хохы цӕсты стыр буц уыдис, уымӕн ӕмӕ,
хохӕгтӕ, тыхстдӕр раны ӕвӕрд уӕвгӕйӕ, лӕхстиа-джы
хуызӕн уыдысты быдирӕгтӕн.
Кӕй зӕгъын ӕй хъӕуы, революци куы ралӕууыд,
уӕдӕй фӕстӕмӕ ацы фыццагон хъуыдцӕгтӕ къаддӕрӕй-
къаддӕр кӕнынц. Ӕгаддӕр кӕны Тыбауы Уациллайы
кувӕндон дӕр. Ӕз мӕхӕдӕг мӕхи цӕстытӕй федтон: 1928
азы Дӕргьӕвсы комы иу хъӕуы, Хъахъхъӕдуры, цы 35
хӕдзары цардис, уыдонӕй 17 хӕдзары бахсыстой, фынддӕс-
ӕхсӕрдӕс меркъайы зады ссад кӕм цӕуы, фӕйнӕ ахӕм
цӕджджинаджы. 16 хӕдзары, дыгай хӕдзӕрттӕ иумӕ,
афтӕмӕй бахсыстой 8 цӕджджинаджы, 2 хӕдзары та
бахсыстой цуайнӕгты мидӕг. Уыцы хӕдзӕрттӕ цы
бӕгӕнытӕ бахсыстой, уыдон сӕхуыддӕг нӕ банызтой,
фӕлӕ сӕм быдирӕгтӕ ӕрбацыдысты куывды Уациллайы
сабаты ӕмӕ дзы фесты къуыри. Иуӕй-иу хӕдзӕрттӕм дзы
уыдис ӕвддӕсгай уазджытӕ, иуӕй-иутӕм дӕсгӕйттӕ.
Ӕртӕ-цыппар куывддзауӕй-иу дзы къаддӕр никӕмӕ уыдис.
Ӕрмӕст дзы иу хӕдзармӕ нӕ уыд-иу быдираг куывдцзаутӕ,
уый тыххӕй ӕмӕ уый сидзӕргӕсы хӕдзар уыд, фӕлӕ уый
дӕр уазджыты хонгӕ кодта йӕ хӕдзармӕ.
Уыцы куывддзаутӕй алчидӕр акодта кусарт, аргӕвста
уӕрыкк йӕ фысыммӕ. Сӕ иутӕ ӕцӕг ӕууӕндынц Уацил-
лайыл ӕмӕ уымӕн ӕрбацыдысты — сылгоймагӕй дӕр ӕмӕ
нӕлгоймагӕй дӕр. Иннӕтӕ сты, ӕрмӕст нуазын ӕмӕ
хӕрыны тыххӕй чи бацыдис, ахӕмтӕ. Ӕртыккаг дих та сты,
быдыры рувынафон куыстӕй йӕхи чи асайы, ахӕмтӕ. Уыцы
бирӕ куывддзаутӕ рацу-бацу фӕкӕнынц хӕдзӕрттӕм,
вӕййынц тынг хъӕлдзӕг. Ӕмӕ куыннӕ уой хъазлдзӕг, кӕд
сын хъӕбӕрхоры задӕй бӕгӕны фаг, уӕрыччы фыд фаг,
уӕлибӕх парахатӕй, афтӕ хъазт дӕр ӕмӕ зард дӕр.
Ӕрмӕст Хъахъхъӕдуры цы уазджытӕ уыдис, уыдонӕн
сӕ бӕхтӕ хызтысты иу ран, нымадтам сӕ ӕмӕ сӕ бакодтам
фарастыссӕдзы (180). Сӕ бӕхтӕ ӕндӕр рӕтты кӕмӕн
хызтысты, ахӕмтӕ дӕр ма дзы бирӕ уыдис, фӕлӕ уыдонӕн
банымайӕн нӕ уыд. Цӕхгӕр ныхасӕй афтӕ зӕгъӕм:
Хъахъхъӕдуры цы 35 хӕдзары цӕры, уыдон сӕ быдираг
уазджытимӕ банызтой иу къуыримӕ 26 цӕджджинаджы
бӕгӕны (алы цӕджджинаджы дӕр стыд уыдис къаддӕр-
уӕддӕр 15 меркъайы зады ссад).
Цы ранмӕ ма фӕцӕуынц сӕхи фӕдзӕхсынмӕ,
быдырӕй куывды чи ӕрбацӕуы, уыдон?
Дӕргьӕвсы комы Цӕгат Ламардоны цӕрынц Гуццатӕ.
Хонынц сӕ Тыбауы Уацилламӕ хӕстӕгдӕр ӕвӕрд, ӕмӕ
сӕ чи куыд хистӕр вӕййы, афтӕ фӕкӕны дӕсныйад,
райдайы фӕттӕй фӕрсын ӕмӕ адӕмы сайы. Гуццатӕ фидар
хӕцынц уыцы куыстыл. Ис сын хицӕн найфат, ӕмӕ сӕм
уырдӕм фӕцӕуынц фӕрсынмӕ. Тыбауы хохыл дӕр сын ис
кувӕндон, уырдӕм алы аз дӕр хӕссынц урсгонд хъил, иу
5—6 адылийы дӕргъӕн ӕмӕ йӕ ныссадзынц тӕккӕ тигьыл.
Хонынц ӕй «ӕвгьил». Кӕй зӕгьын ӕй хъӕуы, уыцы тӕккӕ
бӕрзонды, Тыбауы хохыл, хъӕдӕн бамбийӕн нӕй, ӕмӕ,
хъӕд куынӕ ӕмбийа, уӕд лӕугӕ дӕр бирӕ кӕны. Адӕмы
та афтӕ сайынц, цыма уыдон дзуары фӕрцы афтӕ
ӕнӕмбигӕ сты. Ноджыдӕр ма бирӕ сайӕн митӕ кӕнынц,
ӕмӕ сыл талынг адӕм ӕууӕндынц.
Куывды чи бацыди, уыдон, Уациллайы цыппӕрӕм куы
вӕййы, уӕд араст вӕййынц Дӕргъӕвсы комы алы хъӕутӕй
Гуццаты Иласы найфатмӕ куывды. Йӕ бон кӕмӕн вӕййы,
уыдон балхӕнынц уӕрыччытӕ ӕмӕ сӕ бахӕссынц ӕгасӕй
уыцы найфатмӕ ӕд чъиритӕ ӕмӕ нозт. Илае сын ӕгасцуай
фаззӕгьы ӕмӕ сӕм тынг хъӕлдзӕгӕй ракӕсы, гӕды худт
кӕнгӕйӕ сыл бацин кӕны. Куывдцзаутӕ йын фӕзӕгъынц,
мах, дӕм, куывды ӕрбацыдыстӕм, ӕмӕ нӕ дӕ хорзӕх уӕд,
ахъаз нын бакӕнӕд Тыбауы Уациллайы кувӕндон, зӕгъгӕ.
Илае алы бацӕуӕгӕн дӕр йӕ уӕрыкк аргӕвды ӕмӕ йын
фӕзӕгъы, йӕ рахиз фарсӕй йын физонӕг скӕн, зӕгъгӕ.
Кусарты иннӕ хай иууылдӕр бахӕссы, найфаты цы хицӕн
агьуыст ис, уырдӕм ӕмӕ йӕ йӕхицӕн цӕвӕры. Кусартимӕ
чидӕриддӕр бацӕуы куывды, уыдонӕн се ’ппӕтӕн дӕр
афтӕ бакӕны. Алы куывддзауӕн дӕр йӕ физонӕг куы
сцӕттӕ вӕййы, уӕд ын йӕ физонӕг ӕмӕ йӕ чъиритӕ Гуц-
цаты Илас скувы. Илас йӕхӕдӕг кӕй нӕ аргӕвда, уый нӕ
фӕкувы, уӕд, дам, мын мӕ ныхӕстӕ дзуар нӕ айсдзӕнис,
зӕгъгӕ.
1928 азы Уациллайы цыппӕрӕмы Гуццаты Илас
сихӕртты размӕ йӕ найфаты аргӕвста, цы куывддзаутӕ
бацыдис ӕд уӕрыччытӕ, уыдонӕй ӕвдцӕс ӕмӕ дыууиссӕдз
(57) уӕрыччы, ӕмӕ уыцы кусӕрттӕй куывддзаутӕ
бахордтой ӕрмӕст сӕ рахиз фӕрстӕй физонджытӕ, ӕндӕр
ницы. Кусӕртты иннӕ фыд, (дзидзатӕ) ӕмӕ сӕ уӕлдзӕрмт-
тӕ баззадысты Гуццаты Иласы пайдайӕн, ӕрмӕстдӕр
аргӕвдӕггаг ӕмӕ скувӕггаг.
Йӕ куывд куыд барст кӕны, куыд феххуыс вӕййы,
уый тыххӕй та ахӕм хабар ӕрхӕсдзынӕн. Дулаты Пылазӕн
йӕ лӕппу рынчын уыд. Пыла Гуццаты Иласмӕ бацыд ӕмӕ
йӕ бафарста лӕппуйы тыххӕй. Илас ын бацамыдта, Уацил-
лайы цыппӕрӕмы уӕрыкк аргӕвд, ӕмӕ дӕ лӕппу сдзӕбӕх
уыдзӕн, зӕгъгӕ. Лӕг ӕцӕгдӕр афтӕ бакодта. Ӕз мӕхӕдӕг
федтон, куыд бахаста Пыла уӕрыкк, йӕ лӕппу дӕр йӕ
мадимӕ уым уыдис, афтӕмӕй. Илас Пылайы уӕрыччы
фарсы физонӕг скуывта, лӕппу цӕмӕй сдзӕбӕх уа, уый
тыххӕй, лӕппу дӕр сӕ цуры, афтӕмӕй. Куыд ӕмбӕлы,
афтӕ бакувыны фӕстӕ Дулатӕ ацыдысты сӕ фысыммӕ
Хъахъхъӕдурмӕ. Иласӕн Пылайы уӕрыккыл цӕхх конд дӕр
нӕма ӕрцыд, афтӕ дыккаг бон Пылайы лӕппу амардис.
Гуццаты Иласмӕ фӕрсынмӕ цӕуынц фылдӕр быдыры
хъӕутӕ ӕмӕ ӕндӕр кӕмттӕ,— Дӕргьӕвсы ком ӕй базыдтой
ӕмӕ йӕ нал фӕрсынц. Тынгдӕр та уымӕн, ӕмӕ расыггӕнаг
у, стӕй хин. Арӕх ӕм куынӕуал фӕцазуынц, уӕд дадалитӕ
рауадзы ӕмӕ ныхас ахӕлиу кӕны, уыцы бонмӕ адӕм
куывд куынӕ саразой, уӕд адӕмӕн зын рауайдзӕнис,
зӕгьгӕ, ӕмӕ та уӕд талынг адӕм сӕ чъиритимӕ, иуӕй-
иутӕ та ма уӕрыччытимӕ дӕр, згъорын байдайынц алы
кӕмттӕй ӕмӕ быдыртӕй. Афӕдзы мидӕг Илае талынг
адӕмӕй йӕхицӕн аргӕвды къаддӕр-уӕддӕр авдыссӕдз
(140) уӕрыччы. Йӕ хӕдзары уӕлдзарм ӕмӕ цӕхджын
дымӕгӕй бацӕуӕнтӕ нӕ вӕййы.
ХЕТӔДЖЫ БОН
Хетӕджы бӕрӕгбон сусӕны мӕйы вӕййы. Йӕ номыл
хъӕды къох дӕр ис. Пысылмонхъӕуы сӕрмӕ. Уыцы
дзуарӕн тынгдӕр кувынц быдыры хъӕутӕ. Бахсидынц
бӕгӕнытӕ цуайнӕгты ӕмӕ ӕндӕр агты, рауадзынц арахъ,
йӕ бон кӕмӕн вӕййы, уыдон кусӕрттӕгтӕ балхӕнынц.
Алчи куынӕ ацӕуа, уӕддӕр фылдӕр хӕдзӕрттӕ арвитынц
кувӕггӕгтӕ уырдӕм, Хетӕджы бынмӕ. Иуӕй-иу хъӕутӕ
ӕхсӕны куывд скӕнынц сӕ хъӕуы мидӕг, науӕд та сыхгай,
йе хӕдзаргай ӕмӕ кӕрӕдзи рахон-бахон фӕкӕнынц. Дзуары
бынмӕ чи арвиты йӕ кусӕрттӕгтӕ, ахӕмтӕ дӕр вӕййы.
Хетӕджы бынмӕ куы ӕрӕмбырд вӕййынц, уӕд дзы чи
кусарт акӕны, чи та йӕ хӕдзарӕй физонӕггаг ӕмӕ хӕрд,
нозт ӕрхӕссы. Фӕкувынц, стӕй фӕминас кӕнынц.
Уыйфӕстӕ райдайынц кафын, симын ӕмӕ бӕхтыл хъазын.
Хетӕджы хъӕдӕй нӕй ракӕнӕн, нӕдӕр дзы ис рала-
сӕн, ӕмӕ йӕ хъӕд схорз. Ис дзы дыргьтӕ, ӕмӕ уыдонӕй
дӕр нӕ фӕтчы хӕдзармӕ ахӕссын, зӕгьгӕ. Ӕрмӕстдӕр дзы
хӕр йӕхи мидӕг. Уыцы ран исты куы фыцай, уӕд дзы ракӕн
суг дӕр, фӕлӕ дзы хӕдзармӕ ничи ласы.
Уыцы бон ма Куырттаты комы Хидыхъусы зылдӕн
вӕййы Дзири-дзуары бон. Уыцы бӕрӕгбон кадцжынӕй
кӕнынц, уырдыгӕй чи алыгьдис, уыдон дӕр. Цы хъӕуты
цӕрынц, уымыты бӕрӕгбон скӕнынц Дзири-дзуары
номыл: аргӕвдынц уӕрыччытӕ, бахсидынц бӕгӕнытӕ ӕмӕ
ӕрхонынц сӕ сыхбӕсты. Сыхбӕстӕ ӕмӕ хъӕубӕстӕ дӕр
фӕзонынц, Хидыхъусы зылдӕй ӕрлидзӕг адӕмӕн уыцы
бон бӕрӕгбон кӕй у, уый, ӕмӕ сӕм арфӕтӕм фӕцӕуынц.
Амал кӕмӕн вӕййы, уыдон та быдырӕй хохмӕ бацӕуынц
куывды.
Хидыхъусы приход уыцы бӕрӕгбон скӕнынц афтӕ: алы
хӕдзар дӕр бахсиды бӕгӕны, рауадзы арахъ, аргӕвды
уӕрыкк, Хуыцаубоны райсомӕй бинонтӕ сцӕттӕ кӕнынц
чъиритӕ, физонӕг, нозт ӕмӕ сӕ арвитынц Дзиры-дзуары
кувӕндонмӕ Дзирийы рагъмӕ. Дзирийы дзуар, дам, иры
дзуар у. Уыцы ранмӕ ӕрӕмбырд вӕййынц алы хъӕутӕй.
Уым вӕййы дзуары лӕггӕ. Уыдон фӕкӕсынц ӕмӕ уынаффӕ
бакӕнынц, уыцы боны бӕрӕгбон куыд хъуамӕ арвитой,
уый тыххӕй. Сбадын кӕнынц адӕмы, ӕрӕвӕрынц хистӕрты
раз чъиритӕ, физонӕг, ратгынц хистӕрмӕ нозт. Сысты хис-
тӕр ӕмӕ райдайы кувын. Адӕм иууылдӕр сисынц сӕ худтӕ
ӕмӕ райдайынц кувӕджы куывдмӕ оммен кӕнын. Куывд
куы фӕвӕййынц, уӕд бадты адӕмӕн фынгтыл тӕбӕгьты
ӕрӕвӕрынц хӕрд, нозт. Стӕй сыстынц ӕмӕ саразынц хъазт.
Изӕрырдӕм куы фӕвӕййы, уӕд алчи йӕ хӕдзармӕ ацӕуы.
Хъӕуты саразынц стыр хъӕзтытӕ ӕмӕ куывдтӕ.
САЯН ДЗЯАРЫ БОН ХОХЫ
ХЬАХЪХЪӔДЯРЫ
Яациллайы заман Хохы Хъахъхъӕдуры вӕййы Сауы
дзуары куывд. Уыцы куывд фӕкӕнынц фысымӕй.
Хъуамӕ фысым сцӕттӕ кӕна бӕгӕны адӕмӕн сӕхи
зӕдтӕй, ӕмӕ нӕ бацауӕрды, цӕмӕй хорз бӕгӕны уа,
ууыл, уымӕн ӕмӕ йын адӕм уӕд арфӕ ракӕндзысты. Стӕй
Хохы Хъахъхъӕдурӕй хуыздӕр бӕгӕны уӕвгӕ дӕр никуы
вӕййы, уымӕн ӕмӕ бӕгӕны кӕнынмӕ дӕсны сты. Ноджы
сӕ бӕгӕныйы хор дӕр хорз вӕййы — бурусаг хор (уыцы
ранӕй хуыздӕр ирон хъӕбӕрхор никуы зайы).
Уыцы Сауы дзуары тыххӕй скӕнынц нывонд, галтыл
хӕлтгӕ ӕппарынц, афтӕмӕй. Кӕй гал дзы нӕма аргӕвстой,
уый галӕн йӕ хал куы схауа, уӕд ын ӕнӕ дӕтгӕ нӕй.
Куынӕ йӕ радта, уӕд та йыл кӕнынц хъӕудзырд (хъоды).
Уыцы хъодыйӕ тӕрсгӕйӕ, алчи дӕр сразы вӕййы йӕ галыл,
ӕмӕ йӕ аргӕвдынц куывды бон. Ӕцӕг ын нысайнӕггӕ
раттынц, кӕнӕ хӕдзарӕн сом, науӕд хӕдзарӕн дыууӕ
мӕрты. Кӕй гал аргӕвдынц, уыдонӕй бирӕтӕ иукъорд азты
баззайынц ӕнӕ галӕй ӕмӕ, мӕгуыртӕ, цӕдисы галӕй
фӕкусынц, уымӕн ӕмӕ мӕгуыр лӕгӕн гал уайтагьд ӕнцон
ссарӕн нӕ вӕййы, уӕлдайдӕр та хохаг мӕгуыр лӕгӕн.
Уыцы дзуары бон цы гал аргӕвдынц, уый байуарынц
хӕдзаргай, ӕмӕ дзы алы хӕдзармӕ дӕр ӕрцӕуы фыды
хӕйттӕ. Йӕ хуылфыдзаумӕттӕ, сӕр ӕмӕ рагьхъӕд та,
куывдмӕ цы адӕм ӕрцӕуы, уыдон бахӕрынц.
Сауы дзуары куывдӕй хӕйттӕ райсынц, быдырӕй
куывды чи бацӕуы, уыдон дӕр.
Хохы Хъахъхъӕдуры Сауы дзуар у хӕххон адӕмы
мӕгуыргӕнӕг.
V лпгтгт’ ри
ДлДЛлД
Кӕхцгӕнӕны бӕрӕгбон вӕййы сусӕны мӕйы —
июлы. Ацы бӕрӕгбоны тыххӕй биноныгдӕрӕй
фыст ис дӕлдӕр, ноггуырд лӕппуйы ӕгъдӕуттӕ кӕм
ӕвдыст сты, уым. Ам зӕгьдзынӕн ӕрмӕст дыууӕ ныхасы.
Кӕхцгӕнӕны бӕрӕгбон кадджын у хӕхты, стӕй быды-
ры магусадӕр хъӕуты (кусын къаддӕр чи уарзы, уыцы
лӕггӕ йӕ уӕлдай кадцжындӕр кӕнынц). Кӕхцгӕнӕнмӕ
ма къуыри куы вӕййы, уӕд фӕсивӕд райдайынц «сой»
кӕнын. Фыццаг лӕппу кӕмӕ вӕййы, уыдонмӕ арӕхдӕр,
ӕнӕуи лӕппу кӕмӕ райгуыра, уыдонмӕ та къаддӕр. Сой
3 Рагон ӕмӕ нырыккон ироп ӕгъдӕуттӕ
фӕкӕнынц ӕхсӕвыгон, цалынмӕ сбон вӕййы, уалынмӕ.
Сой чи фӕкӕны, уыцы къордмӕ куы кӕсай, уӕд дзы искуы-
иу йеддӕмӕ нӕ вӕййы хорз хӕдзары кусджытӕ. Уыдон дӕр,
ахсгӕ кӕй ӕркӕнынц, рацӕут нӕм, зӕгъгӕ, ахӕмтӕ.
Иннӕтӕ вӕййынц нозтуарзӕгтӕ ӕмӕ магусатӕ.
Кӕхц кӕмӕн вӕййы, уыцы лӕппуты бинонтӕ скӕнынц
куывдтӕ, чи хицӕнӕй, чи та дыгай-ӕртыгай хӕдзӕрттӕй
иумӕ. Адӕм фӕкувынц, кӕхц кӕмӕн вӕййы, уыцы
лӕппуты цӕрӕнбонмӕ, алцы дӕр дзы вӕййы, хъазт уӕд
ӕмӕ ӕндӕр уӕд. Кӕхцгӕнӕн Иры фылдӕр хъӕуты кӕнынц
зӕрдиагӕй.
АТЫНӔГ (ЦЫРГЪ ИСӔН ВОН)
Атынӕджы бӕрӕгбон вӕййы сусӕны мӕйы (июлы).
Уыцы бӕрӕгбон хохы ир дарынц тынг кадджынӕй.
Атынӕгмӕ ма иуцалдӕр боны куы вӕййы, уӕд бауынаффӕ
кӕнынц, цӕмӕй уыцы бон арвитой хъӕлдзӕгӕй. Саразынц
къусбар. Ӕрзилынц хӕдзари-хӕдзар задыл, цӕмӕй бӕгӕны
скӕной, уый тыххӕй, афтӕ ӕрӕмбырд кӕнынц нысайнӕг-
тӕ дӕр кусӕрттаг балхӕнынӕн. Зӕдтӕй бахсидынц бӕгӕны,
нысайнӕгтӕй балхӕнынц кусӕрттаг.
Куы ӕрцӕуы Атынӕджы хуыцаубон, уӕд аргӕвдынц
кусӕрттӕгтӕ, стӕй арвитынц хъӕумӕ хонӕг. Хъӕу
ӕрӕмбырд вӕййынц, ӕрхӕссынц ӕртыгай чъиритӕ алы
хӕдзарӕй дӕр. Куы ӕрӕмбырд вӕййынц, уӕд уырдыглӕу-
джытӕ хистӕртӕм кувынмӕ бахӕссынц чъиритӕ, физонӕг
ӕмӕ бӕгӕны. Хистӕртӕ сыстынц, райсынц чъиритӕ,
физонӕг ӕмӕ бӕгӕны. Райдайы хистӕр кувын, цӕмӕй,
цы адӕм ӕрӕмбырд ӕмӕ цы хӕдзӕрттӕ сбарстой къусбар,
уыдон сӕ цыргъаг хорзы бон ахӕссой ӕмӕ сӕ цыргьаг
ӕнӕкъуылымпыйӕ бакуса фӕззӕджы куыстытӕ.
Хистӕр куы фӕкувы, уӕд иннӕтӕ иуылдӕр лӕугӕ
кӕнынц ӕмӕ оммен (амин) фӕкӕнынц, цӕмӕй сӕ фӕззӕ-
джы куыстытӕ ӕнӕнизӕй, рогуӕнгӕй, хъӕлдзӕгӕй ӕмӕ
ӕнӕмастӕй бакусой, уый тыххӕй. Куывд куы фӕвӕййынц,
уӕд уый фӕстӕ сӕхи хорз фенынц хӕрд ӕмӕ нозтӕй,
хъӕлдзӕг зӕрдӕимӕ, уӕлдайдӕр фӕззӕджы зарӕг
кӕнгӕйӕ. Фӕстагмӕ сын ӕрӕвӕрынц турӕ, ӕмӕ турӕ
бацымынц. Турӕ конд вӕййы фиу, хуылфыдзауматӕ,
хъӕдындзтӕ, нуры ӕмӕ ӕндӕр ахӕмтӕй. Цыбыр ныхасӕй,
тынг сойджын вӕййы, иуӕй-иу адӕймаг ӕй йӕ фырсой-
джыны тыххӕй хӕргӕ дӕр нӕ фӕкӕны. Быдыры хъӕуты
ранӕй-рӕтты зонгӕ дӕр нал кӕнынц Атынӕджы.
Атынӕджы фӕстӕ дыццӕджы хох ацӕуынц хос кӕрдынмӕ.
НОГ ДЗЯАРЫ БОН ДӔРГЬӔВСЫ
Ног дзуары бон бӕрӕгбон кӕнынц Дӕргьӕвсы. Йӕ
бон вӕййы августы, хуыцаубоны. Фысым ын цы
сых вӕййынц, уыдон иу къуыри раздӕр ӕрӕмбырд кӕнынц
ӕхца дӕр, цы сӕвӕрынц, уый.
Фыццаг заманты Дӕргьӕвс стыр хъӕу уыдысты, ӕмӕ-
иу Мамсыраты цӕджджинагӕй дыууӕ-ӕртӕ бахсыстой
бӕгӕны. Мамсыраты цӕджджинаджы та зады ссад бастауынц
цалдӕр ӕмӕ ссӕдз меркъайы иу фыхӕн. Уӕд-иу балхӕдтой
галтӕ дӕр. Фӕлӕ сӕ ныр фӕкъаддӕртӕ кодтой, уымӕн
ӕмӕ дзы адӕм бирӕ нал цӕры.
Ног дзуары бон райсомӕй иумӕйаг куывды кусарт
цалынмӕ фӕкӕнынц, уалынмӕ алы хӕдзар дӕр дзуары
бынмӕ бахӕссы чъиритӕ, физонӕг ӕмӕ нозт. Ӕрӕмбырд
вӕййынц ӕмӕ скувынц, хорз фӕминас кӕнынц, стыр
куывды бӕгӕныйӕ дӕр сын раттынц, ӕмӕ уый фӕстӕ сӕ
хӕдзӕрттӕм ацӕуынц. Стыр куывд куы сцӕттӕ вӕййы, уӕд
хонӕг арвитынц хъӕумӕ. Хъӕу чысылӕй, стырӕй ӕд
чъиритӕ ӕрӕмбырд вӕййынц. Цы кусӕрттӕ акӕнынц,
уыдонӕй уӕд скувынц, цӕмӕй Дӕргъӕвсы адӕмӕн Рыны
бардуаг баххуыс кӕна, ӕмӕ сыл сӕ иухатты заман мауал
скӕна. Уыйфӕстӕ сбадынц, уырдыглӕуджытӕ ӕрӕвӕрынц
хӕрд, нозт, ӕмӕ адӕм сӕхи хорз фенынц.
Ног дзуар та йӕ уымӕн хонынц ӕмӕ йӕ скодтой
ӕрӕджы. XX ӕнусы фыццаг азты. Уыцы рӕстӕджы Дӕргъӕв-
сы адӕм тынг арӕх мардысты хӕцгӕ низӕй, ӕмӕ загьтой,
Аларды нӕ ныццагьта ӕмӕ Алардыйӕн кувӕндон саразӕм.
Куынӕуал мардысты низӕй, уӕд Алардыйы номыл уыцы
«Ног дзуар» скодтой ӕмӕ уӕдӕй фӕстӕмӕ афтӕ кӕнынц
уыцы дзуары куывд. Уырдӕм куывды фӕцӕуынц,
Дӕргъӕвсы хъӕуӕй быдырмӕ чи ралыгьдис, уыдон дӕр.
Цыппар боны фӕстӕ та йын скӕнынц йӕ куывдӕр-
витӕн. Бӕгӕныйӕ ма ныууадзынц, адӕмы ӕрхонынц ӕмӕ
та скувынц, цӕмӕй сӕ Ног дзуар фидӕнмӕ дзӕбӕхӕй,
хъӕлдзӕгӕй ныууадза ӕмӕ та йын хорз куывд скӕной.
МАЙРӔМЫ КЯАДЗӔН
Майрӕмы куадзӕн дӕр вӕййы августы. Хистӕртӕй-
иу бирӕтӕ Майрӕмы куадзӕны размӕ дыууӕ
къуырийы ком дардтой, сӕ уарзон адӕмӕй чи амардис,
уыдоны удыбӕстӕйы тыххӕй. Майрӕмы куадзӕны бон ирон
адӕм ӕмхуызонӕй нӕ кӕнынц бӕрӕгбон. Чырыстон дин
тыхджын кӕм уыдис, уым Мады-Майрӕмы бӕрӕгбон дӕр
кодтой тыхджынӕй, фӕлӕ чырыстон дин искуы-иу хъӕуы
йеддӕмӕ тыхджын никуы уыд.
Уыдис-иу ахӕм хъӕутӕ, ӕмӕ-иу уыцы бон куыстмӕ
фӕцӕйцыдысты, ӕмӕ сӕ уӕд кодтой ивар. Ахӕм хабар
ӕрцыд Куырттаты комы Хидыхъусы. Хидыхъусы сауджын
уыдис Дзанайты Датъо. Майрӕмы куадзӕны бон адӕм
куыстмӕ цӕудзысты, зӕгьгӕ, уый рагацау слӕууыд хъӕугӕ-
рон ӕмӕ, чи цыдис, уыдон фӕстӕмӕ здӕхта. Чи нӕ ба-
куымдта раздӕхын, уыдоны та ивар фӕкодта уӕды ӕхцайӕ
фӕндзай сомтӕй. Хъӕуыхицау уыцы лӕгты бакодта
ахӕстоны, уымӕн ӕмӕ сӕ ивӕрттӕ нӕ фыстой, фӕлӕ цы
сӕ бон уыдис, ӕмӕ сӕ фӕстагмӕ бафыстой.
Быдыры хъӕутӕй Майрӕмы куадзӕн уӕлдай кадджын-
дӕр уыдис Мӕздӕджы ирмӕ.
ФӔЗЗӔДЖЫ ТЯТЫР
^ЧГхӕззӕджы Тутыры бӕрӕгбон вӕййы нырхӕны
тдг мӕйы (сентябры). Хӕхты мидӕг ӕй тынгдӕр
кӕнынц. Алчи дӕр ын бахсиды бӕгӕны, самал кӕны
кусӕрттаг. Алчи дӕр акӕны йӕ кусарт, цалынмӕ ма рухс
вӕййы, уалынмӕ ӕмӕ скувы Тутырмӕ.
Ирон адӕм, хӕхты чи цӕры, уыдон Тутырӕй афтӕ
ӕнхъӕл сты, цыма уый куынӕ фӕнда, уӕд фосӕн ницы
тас уыдзӕн бирӕгьӕй. Цыбыр ныхасӕй, бирӕгьы хонынц
Тутыры куыдз ӕмӕ Тутырӕн уый тыххӕй кувынц тынгдӕр,
цӕмӕй сӕ фосӕн бирӕгьӕй мацы тас уа.
Тутыры кувинӕгтӕй нӕ фӕдӕттынц искӕй бинойна-
гӕн, нӕдӕр кусартӕй, нӕдӕр бӕгӕныйӕ. Чи радта, уымӕн,
дам, бирӕгь йӕ фосӕй ӕнӕ бахӕргӕ нӕ фӕуыдзӕн. Фӕлӕ
дзы чи фӕдӕтты, ахӕмтӕ дӕр ис ӕмӕ уыдис, ӕмӕ бирӕгь
уыдонӕн куы ницы хордта сӕ фосӕй, уӕд уыдонмӕ гӕсгӕ
адӕм арӕхдӕр райдыдтой дӕттын сӕ Тутыры кувинӕгтӕй.
ЗЫГЯЫМОНЫ ХЯЫЦАЯБОН
Зыгуымоны хуыцаубон вӕййы Джеоргуыбайы мӕйы,
Джеоргуыбамӕ ма иу къуыри куы вӕййы, уӕд.
Уыцы хуыцаубонмӕ адӕм сӕ куыстытӕ фӕвӕййынц,
уӕлдайдӕр та хӕхбӕсты. Ӕмӕ йӕ куыстытӕ уыцы рӕстӕгмӕ
чи ахицӕн кӕны, уыдон саразынц сагӕйтты ӕхсӕвӕр:
сцӕтгӕ кӕнынц арахъ, йе бӕгӕны, аргӕвдынц кӕрчытӕ,
ӕрхонынц сыхӕгты. Куы сӕ ӕрхонынц, уӕд хистӕры раз
ӕрӕвӕрынц, цы сцӕттӕ кодтой, уыдон ӕмӕ сӕ ныффӕлди-
сынц сӕ мӕрдтӕн. Афтӕ дзы кувгӕ дӕр скӕнынц фӕззӕ-
джы дзуӕрттӕн, цӕмӕй сӕ мӕрдтӕ ныууадзой сӕ
фӕззӕджы кусӕндзаумӕттӕ — цӕвджытӕ, ӕхсырфытӕ,
сагӕйттӕ, халамӕрзӕнтӕ ӕмӕ ӕндӕртӕ, цӕмӕй уыцы
кусангӕрзтӕй дарддӕр мауал тухӕн кӕной мӕрдты бӕсты.
Сагӕйтты ӕхсӕвӕр адӕм иууылдӕр нӕ кӕнынц.
Хӕхбӕсты дӕр ӕмӕ йӕ быдыры дӕр фыццаг кодта фылдӕр
адӕм, ныр та къаддӕр.
Зыгуымоны бон дӕр алы хъӕуы нӕ кодтой, фӕлӕ
иуӕй-иу хъӕуты кадджын уыдис.
ДЖЕОРГЯЫБА
Джеоргуыбайы бӕрӕгбон вӕййы ноябры бонты,
адӕм куыстгонд куы фӕвӕййынц уӕд. Ӕмӕ алчи
дӕр уыцы бӕрӕгбонмӕ фӕбӕллы, Джеоргуыбайы
къуырийы мӕ фӕллад дӕр суадздзынӕн ӕмӕ дзӕбӕх дӕр
ацӕрдзынӕн, зӕгьгӕ.
Бӕрӕгбон ирон адӕм кӕнынц иууылдӕр, быдырӕй-
хохӕй, чырыстонӕй-пысылмонӕй ӕмӕ мӕгуырӕй-
хъӕздыгӕй. Алы хӕдзар дӕр бахсиды бӕгӕны, чи иу
меркъайы, чи та дыууӕ кӕнӕ ӕртӕ меркъайы. Ахӕмтӕ дӕр
вӕййы, 10—15 меркъайы чи скӕны. Афтӕ рауадзынц арахъ
дӕр ӕмӕ двайно дӕр. Иуӕй-иутӕ та галтӕ схӕссынц
нывӕндтӕй рӕгьӕутты ӕмӕ сӕ аргӕвдынц Джеоргуыбайы
хуыцауӕхсӕв (галӕргӕвдӕны), иннӕтӕ та схӕссынц нӕл
фыстӕ, ӕмӕ сӕ уыдон дӕр аргӕвдынц хуыцауӕхсӕв. Гал
чи аргӕвды, уый дзы фӕдӕтты ӕндӕр хӕдзары бинонтӕн,
фӕлӕ дзы чи нӕ ратты, ахӕмтӕ дӕр разыны. Нӕлфыстӕ
чи аргӕвды, уыдон дзы нӕ фӕдӕттынц ӕмӕ сӕ сӕхӕдӕг
бахӕрынц, нӕ фӕтчы, зӕгьгӕ, ӕцӕг ам дӕр та ис ахӕмтӕ,
ӕмӕ йӕ нӕлфысӕй дӕр чи фӕдӕтты.
Дыццӕджы райсоммӕ (Уастырджийы бон) адӕм
къусбар скӕнынц ӕмӕ бӕгӕны сфыцынц. Вӕййы сын гал
нывонд. Уыцы гал фӕхизы рӕгъауы, рӕгъау куы
ныууадзынц, уӕд та йӕ, фысым цы сых вӕййынц, уыдон
радыгай схӕссынц, алы хӕдзар дӕр иу къуыри. Кӕй зӕгъын
ӕй хъӕуы, нывонд гал хорз снард вӕййы. Фысымтӕ йӕм
уӕлдай хуыздӕр уымӕн фӕзилынц, ӕмӕ галы фиутӕ,
сойтӕ, ӕрчъиаг ӕмӕ хуылфыдзауматӕ уыдоны вӕййынц,
уалдзӕджы йӕ кӕмӕй балхӕнынц, уыимӕ иумӕ.
Къуырисӕры куы баизӕр вӕййы, уӕд дыццӕгӕхсӕв,
вӕййы Уастырджийы ӕхсӕв, ӕмӕ алы ирон хӕдзар дӕр
акӕны Уастырджийы номыл кусарт: чи хӕсгӕ тохъыл, чи
та хорз нӕл фыс, цыбырныхасӕй, алчи дӕр нӕ бацауӕрды,
цӕмӕй Джеоргуыбайы бӕрӕгбон арвита хъӕлдзӕг ӕмӕ
буцӕй. Уыцы ӕхсӕв кусӕрттӕ куы фӕкӕнынц, уӕд
Уастырджийы бӕгӕнытӕй скувынц. Кусарт куы акӕнынц,
уӕд раззаг хуылфыдзауматӕй скӕнынц физонджытӕ,
скӕнынц ӕртӕдзыхон чъиритӕ дӕр ӕмӕ сема нозт,
афтӕмӕй, Уастырджийы кувӕндон сӕм хӕстӕгдӕр кӕм
уа, уырдӕм куывды ацӕуынц ӕмӕ скувынц Уастырджимӕ,
цӕмӕй сӕ ӕдзухдӕр фӕндараст кӕна, искуыдӕм балцы
куы цӕуой, уӕд. Ӕхсӕвы алы хӕдзары бинонтӕ дӕр хорз
минас фӕкӕнынц, уӕлдайдӕр нӕлгоймӕгтӕ, уымӕн ӕмӕ
хорз цы сыхӕгтӕ фӕцӕрынц кӕрӕдзийы уарзгӕйӕ, уыдон
радыгай ӕхсӕв-бонмӕ кӕрӕдзийы хӕдзӕрттӕм хуынды
фӕцӕуынц. Фыццаг иу хӕдзары фӕкувынц ӕмӕ фӕминас
кӕнынц, стаей та иннӕ хӕдзары.
Райсом куы сбои вӕййы, уӕд, хъӕуы куывдӕн фысым
цы сых уой, уыдон, Уастырджийы кувӕндон кӕм вӕййы,
уым боныцъӕхӕй нывонд гал аргӕвдынц, уӕнггай йӕ
бакӕнынц ӕмӕ дзидзатӕ афтӕмӕй аджы цӕвӕрынц,
сфыцынмӕ. Ноджы дзы аргӕвдынц фыс, науӕд ӕндӕр исты
дӕр. Уый та сфыцынц ӕндӕр аджы. Куы сцӕттӕ вӕййынц,
уӕд хъӕубӕстӕм арвитынц хонӕг, цӕмӕй ӕрцӕуой
куывдмӕ. Адӕм цалынмӕ куывдмӕ ӕрцӕуынц, уалынмӕ
хӕдзӕртты радыгай минас фӕкӕнынц, стӕй куывдмӕ
ӕфсӕстӕй ӕрцӕуынц. Алы хӕдзар дӕр ӕрхӕссы ӕртӕ
чъирийы, афтӕмӕй куы ӕрӕмбырд вӕййынц, уӕд хистӕр-
мӕ бахӕссынц ӕртӕ чъирийы, физонӕг ӕмӕ бӕгӕныйы
дынджыр къус, скувынц. Кувӕг куы сысты худистӕй, уӕд
иннӕ адӕм дӕр сыстынц ӕмӕ сӕ худтӕ сисынц. Кувӕг
райдайы кувын, ӕмӕ, хорз куы фӕкувы, уӕд ын адӕм та
ӕмхуызонӕй оммен фӕкӕнынц. Куывд куы фӕвӕййы, уӕд
уырдыглӕуджытӕ ацаходынц, куыд ӕмбӕлы, афтӕ чъирийӕ
дӕр, физонӕгӕй дӕр ӕмӕ бӕгӕныйӕ дӕр. Адӕмы се ’ппаеты
дӕр ӕрбадын кӕнынц — лӕг уӕд ӕмӕ лӕппу уӕд.
Джеуыргуыбайы бӕрӕбон

Ӕрӕвӕрынц сын сӕ разы тӕбӕгьтӕ фынгтӕн, сӕ мидӕг
сын ӕрӕвӕрынц чъиритӕ, афтӕ сын уыцы тӕбӕгъты
ӕрӕвӕрынц физонджытӕ ӕмӕ фыс кусарты дзидзатӕ ӕмӕ
галы хуылфыдзауматӕ. Райдайынц хӕрын, нуазын куывды
адӕм, сӕ разы сын кӕстӕртӕ ӕмдзӕгъд фӕкӕнынц,
афтӕмӕй. Уырдыглӕуджытӕ (куывд чи сцӕттӕ кодта,
уыдон) алы тӕбӕгьы дӕр цӕвӕрынц галы фыды хай —
куывды арфӕйӕггаг, цӕмӕй йӕ алчи дӕр йӕ хӕдзармӕ
ахӕсса, уый тыххӕй. Уыцы галы хӕйтгӕ афтӕ кадджын
сты, ӕмӕ дард хъӕуӕй чи ӕрбацӕуы, уый дӕр йӕ хай
ахӕссы йӕ хӕдзармӕ, цӕмӕй дзы йӕ хӕдзары бинонтӕ
саходой ӕмӕ сын Уастырджи баххуыс кӕна.
Куывдӕй куы райхӕлынц ӕмӕ хъӕумӕ куы ӕрбацӕ-
уынц, уӕд фӕсивӕд саразынц хъазт ӕмӕ хорз фӕкафынц
суанг ӕхсӕвӕрмӕ.
Джеоргуыбайы бонты ахӕм хӕдзар нӕ уыдзӕнис, ӕмӕ
кусарт чи нӕ акӕна, дыууӕ куынӕ уа, уӕдцӕр иу. Вӕййы
ахӕм хӕдзӕрттӕ, ӕмӕ ӕртӕ, цыппар кусарты чи акӕны.
Цыбыр ныхасӕй, Джеоргуыбайы къуыри тынг хорз фӕцӕ-
рынц адӕм иууылдӕр — хъӕздыгӕй-мӕгуырӕй, быди-
рагӕй-хӕххонӕй. Ӕндӕр бӕсты цы ирон адӕймаг вӕййы,
уый Джеоргуыбайы рӕстӕджы фӕмысы Иры бӕстӕ, уымӕн
ӕмӕ, афӕдзы мидӕг цы бӕрӕгбӕттӕ ис, уыдонӕй иу
бӕрӕгбон дӕр афтӕ кадцжын нӕу ирӕн ӕмхуызонӕй.
ДЗЫВГЬИСЫ ДЗЯАРЫ КЪЯЫРИ
Дзывгьисы дзуар ис Куырттаты комы. Йӕ бӕрӕгбон
вӕййы, Джеоргуыбайӕ къуыри куы рацӕуы уӕд.
кувӕг лӕгӕн дзы ныр ӕвӕрд у Хӕмӕтаты Саукуыдз. Уый
размӕ та дзы йӕ фыд Науырыз уыди. Саукуыдз Дзывгьисы
дзуары фӕбады дыууӕ кьуырийы, ӕмӕ йӕм цы куывд-
дзаутӕ ӕрцӕуы, уыдонӕн сӕ кувинӕгтӕ фӕкувы. Уый уым
куы нал вӕййы, уӕд та — Елхъанаты Федыры фырт, Дзыв-
гьисӕн йӕхи мидӕг цӕрӕг лӕг. Хӕмӕтаты Саукуыдз фыц-
цаг царди Дӕллагхъӕуы, ныр та — Быдыры Дзуарыхъӕуы.
Дзывгъисы дзуары цурты чи фӕцӕйцыдаид бӕхыл
бадгӕ, уый-иу рахызт йӕ бӕхӕй. Уӕрдоны чи бадтаид, уый
дӕр афтӕ. Ӕхца дыууӕ урс суарийы, ӕртӕ урс суарийы, йе
та абази кӕмӕ уыдаид, уый дзы-иу цӕвӕрдта нысайнаг,
цӕмӕй йӕ дзуар фӕндараст фӕкӕна, уый тыххӕй. Быдыр-
мӕ-иу исчи куы лыгьдис, уӕд уый дӕр уыцы ран куывта
чъиритӕ, физонӕг ӕмӕ нозт, цӕмӕй йӕ Дзывгъисы дзуар
фӕндараст фӕкӕна. Чындз-иу Дзывгъисы дзуары цурты чи
хаста, уыдон-иу уым рахызтысты ӕмӕ-иу ӕмхуызонӕй
фӕкуывтой, цӕмӕй сын сӕ ног чындзы Дзывгъисы дзуар
амондджын фӕкӕна, уый тыххӕй. Дзывгъисы дзуары
бынты цыдӕриддӕр адӕймаг цыдаид, уымӕн йӕ худ ӕнӕ
сисгӕ нӕ уыдис, йӕ худ куы нӕ систаид, уӕд-иу загъта,
гъеныр фӕндараст нӕ фӕуыдзынӕн, фӕлӕ-иу куы систа,
уӕд-иу ӕнхъӕл уыди, Дзывгъисы дзуар мӕ ныр фӕндараст
фӕкӕндзӕн, зӕгьгӕ.
Ӕрцыдис ахӕм хъуыддаг: Т. X. ӕмӕ Б. Л. цыдысты саргьы
бӕхтыл хохӕй быдырмӕ ӕмӕ, Дзывгъисы дзуары бынмӕ
куы рахӕццӕ сты, уӕд Б. А. рахызт дзуары бын, фӕлӕ Т.Х.
нӕ рахызт йӕ бӕхӕй. Гыццыл дӕлдӕр куы рацыдысты
Хъӕдӕргъӕвӕнмӕ, уӕд Т.Х. бӕхӕй ахаудта ӕмӕ уым
фӕмард, йӕ бӕрзӕй йӕ быны фӕцис, афтӕмӕй. Адӕмӕн
сӕ фылдӕр загьтой, Т. X. дзуары бын кӕй нӕ рахызт, уый
тыххӕй ахаудта ӕмӕ амард. Ӕмӕ уый бирӕты уырныдта.
Т.Х. расыг кӕй уыдис, уый сӕ ферох.
Дзывгъисы дзуары тыххӕй Дӕллагхъӕуы приход
радыгай, фысымӕй, кодтой сугкӕнӕны куывд ӕнӕхъӕн
приходӕн. Фысымтӕ-иу уыдысты дыгай хӕдзӕрттӕй. Дыууӕ
хӕдзары дӕр-иу хъуамӕ уыдаиккой иу хъӕуӕй. Сугкӕнӕны
куывд цы дыууӕ хӕдзары кодтой, уыдон-иу уыцы куывдӕн
цы хъуыд, уый амал кодтой сӕхуыдтӕг. Уыцы дыууӕ
хӕдзары-иу ӕрӕмбырд кодтой, сӕ бон ӕмӕ сӕ амал цас
уыд, уыйас алцы, сӕхиуыл-иу нӕ бацауӕрстой. Бӕгӕны-
иу бахсыстой дыууӕ-ӕртӕ цӕджджинаджы, хъӕздыгдӕр
хӕдзӕрттӕ та — фылдӕр дӕр. Балхӕдтой-иу фӕйнӕ галы,
стӕй кӕмӕн цас амал уыдис, уымӕ гӕсгӕ нӕлфыстӕ,
сцӕттӕ-иу кодтой мӕнӕуы ссад дӕр. Стӕй-иу скодтой
куывд. Бамбарын-иу кодтой, цы хъӕуккаг уыдаиккой, уыцы
хъӕуӕн, нӕ Сугкӕнӕны куывд кӕнӕм, зӕгъгӕ, ӕмӕ-иу
ӕрӕмбырд сты.
Хъӕубӕсты фӕсивӕдӕй-иу кӕуыл ӕмбӕлдаид,
уыдоныл скодтаиккой хӕлттӕ, сылгоймаг уӕд, нӕлгоймаг
уӕд. Цал адӕймаджы хъуыдаид куывд саразынӕн, уый-иу
бӕрӕг уыди. Кӕй хал схаудаид, уыдонӕн ӕнӕ кусгӕ нӕ
уыд уыцы куывды хъуыддаджы, цалынмӕ ахицӕн уыдаид,
уалынмӕ. Дзывгъисы дзуары Сугкӕнӕны фысымтӕ-иу
ӕрӕмбырд кодтой, йӕ хал кӕмӕн схаудис, уыцы адӕмы,
акодтой сын-иу нӕлфыс кусарт, бахсыстой-иу бӕгӕны дӕр.
Хорз-иу куы ракуывтой ӕмӕ куы фӕминас кодтой, уӕд та
ногӕй хӕлттӕ сӕппӕрстой, чи хъуамӕ цы куыст кӕна,
уый тыххӕй. Ӕмӕ ныр дӕр ма афтӕ у. Иутӕ бӕгӕнытӕ
фехсидынц, иннӕтӕ хойраджы хъуыддӕгтӕ фӕкӕнынц,
аннӕтӕ та ӕндӕр куыстытӕ.
Куывд цы бонмӕ рӕвдз кӕнынц, уый размӕ изӕр та
фысымтӕ ӕрӕмбырд кӕнынц, халӕй цы адӕмы равзӕрс-
той, уыдоны ӕмӕ та сын цӕттӕ вӕййы нозт уӕд ӕмӕ
нӕлфысы кусарт уӕд. (Уыцы куывды гал ӕмӕ нӕлфысы
кусарт йедцӕмӕ ницы ӕндӕр хуызы кусарт акӕнӕн ис,
нӕ, дам, фӕтчы).
Хойраг чи фӕкӕны, уыдон цалынмӕ хойраг конд фӕ-
уой, уалынмӕ, ус куы уа, уӕд йӕ лӕгмӕ хӕстӕг не ’рцаеу-
дзӕн, усджын лӕг куы уа, уӕд та йӕ усмӕ не ‘рцӕудзӕн
хӕстӕг. Уымӕй фӕстӕмӕ сӕ хъус тынг фӕдарынц, цӕмӕй
алчи дӕр йӕхи, куыд ӕмбӕлы, афтӕ сабыр дара, уымӕ.
Фысымтӕ сын хъазт саразынц, ӕмӕ фӕкафынц, фӕзарынц.
Хойраг фӕкӕнынц афтӕ: фысымтӕ кӕрдзынгӕнджы-
тӕм раттынц дзулладжы ссад иу фынддӕс путмӕ ӕввахс
ӕмӕ ноджы, цы ӕмбӕлы, уыдон. Кӕрдзынгӕнджытӕ хӕ-
дзары астӕу скӕнынц адыли ӕмӕ ӕрдӕджы бӕрц ног къона
кӕрдзын кӕнынӕн. Уыцы къона стӕвд кӕнынц фӕрв
сугӕй, цӕмӕй хорз фӕнык дӕтта ӕмӕ дзы гуыдынтӕ фы-
цой. Кӕрдзынгӕнджыты цурмӕ исчи куы бауайы, кӕрдзын-
гӕнӕгыл нымад чи нӕ уа, ахӕм, уӕд ӕй бауромынц,
цӕмӕй исты нысайнаг радта, уый тыххӕй. Сӕхимӕ бӕгӕны
нуазынмӕ дӕр фӕхонынц, ӕмӕ сын уыдон дӕр фӕдӕттынц
нысайнӕгтӕ. Афтӕмӕйты ӕрӕмбырд кӕнынц ӕхца ӕмӕ
сӕ раттынц, Сугкӕнӕны фысым чи вӕййы, уыцы дыууӕ
хӕдзарӕн.
Куывды бон алкӕмӕн дӕр йӕ куыст зындгонд вӕййы,
ӕмӕ йӕ феххӕст кӕнынц зӕрдиагӕй, цӕмӕй сӕ адӕм буз-
ныгӕй баззайой, уый тыххӕй. Куывды бонмӕ цы сцӕттӕ
кӕнынц, уый дзӕбӕх лӕвӕрд ӕрцӕуы адӕмӕн, уымӕн
ӕмӕ уырдыглӕуджытӕн вӕййы иу хистӕр — уынаффӕ-
гӕнӕг, уыцы хъуыддӕггӕ хорз чи фӕзоны, ахӕм, ӕмӕ
йӕм тынг фӕхъусынц, уый цы зӕгъа, уымӕн ӕнӕ кӕнгӕ
нӕ вӕййы.
Дзывгьисы дзуары Сугкӕнӕны фысымтӕ арвитынц
хонӕг ӕнӕхъӕн Дӕллагхъӕуы приходмӕ, ӕмӕ куывдмӕ
ӕрӕмбырд вӕййынц иууылдӕр, чысыл уӕд, стыр уӕд.
Ӕрӕвӕрынц сын, цы сцӕттӕ кодтой хӕринагӕй дӕр ӕмӕ
нуазинагӕй дӕр, уыдон. Вӕййы дзы къаддӕр-уӕдцӕр дыууӕ
галы ӕргӕвст, стӕй дыууӕ-ӕртӕ цӕджджинаджы бӕгӕны.
Хорз минас фӕкӕнынц адӕм. Алы хъӕуӕй дӕр ӕрхонынц
чызджытӕ ӕмӕ сын саразынц хъазт.
Уырдыглӕуджытӕ се ’хсӕн иукъорд лӕппуйы равза-
рынц ӕмӕ сыл скӕнынц зыгьуыммӕгонд дзауматӕ, цӕмӕй
сӕ мачи зона, уый тыххӕй. Уыдонӕй кӕуыл ӕхсаргард вӕй-
йы, кӕуыл ирон топп, чи та йӕ уӕлӕ цӕсгом бакӕны
ӕмӕ вӕййы арсы хуызӕн. Уыдон адӕмы ӕхсӕн фӕкафынц,
адӕмы хъӕлдзӕг кӕнынц (сывӕллӕттӕ та сӕ тӕрсгӕ фӕкӕ-
нынц). Се ’хсаргӕрдтӕ, топпытӕ ӕмӕ майдантӕ адӕмӕй
куы кӕуыл фефтауынц, куы кӕуыл. Ӕмӕ сӕ кӕуыл бафта-
уой, уыдон сын фӕдӕттынц, чи сом, чи сомы ӕрдӕг, чи
та къаддӕр, ӕмӕ афтӕмӕй ӕрӕмбырд кӕнынц, ӕхца. Чи
куыд ӕхцаджындӕр у, уый фӕзонынц ӕмӕ йӕм фӕхъа-
вынц, цӕмӕй сӕм фылдӕр ӕхца ӕрбафта, уый тыххӕй.
Цы ӕхца ӕрӕмбырд кӕнынц, уыдон раттынц дыууӕ фысы-
мӕн. Йӕхи зондӕй чи ратты нысайнаг, ахӕмтӕ дӕр вӕййы.
Цыдӕриддӕр хардз ӕрцӕуы уыцы куывды, уый
ӕрмӕстдӕр вӕййы уыцы дыууӕ хӕдзарӕй, ӕцӕг сын сӕ
хӕстӕджытӕ баххуыс кӕнынц, раттынц сын, кӕмӕн цы
йӕ бон вӕййы, уый: чи зады меркъа, чи мӕнӕуы меркъа,
чи фыс, чи цы, чи цы. Ӕндӕр-иу бабын уаиккой.
Бирӕ хӕдзӕрттӕ-иу уыцы куывды фӕстӕ цӕрынхъом
нал систы ӕмӕ-иу мӕгуырӕй цардысты. Ахӕмтӕ дӕр дзы
уыдис, ӕмӕ лӕг куы базыдта, уыцы фысым мыл тагъд
уыдзӕн, зӕгьгӕ, уӕд ӕнӕ уӕлӕмӕ сдзургӕйӕ быдырмӕ
алыгъдис, уыцы куывд скӕнынӕй аирвӕзыны тыххӕй.
Ацы хъуыддаджы-иу мӕгуыр лӕг тынгдӕр фӕрыстис,
уымӕн ӕмӕ-иу адӕмы ӕфсӕрмӕй, дзуарӕй тӕрсгӕйӕ, йӕ
гал аргӕвста, ӕмӕ ма цы сифтыгътаид, уый йӕм нал уыд,
стӕй иннӕ хӕрдзтӕ дӕр иууылдӕр йӕхимӕ кастысты.
Дзывгъисы дзуары бонмӕ-иу Дӕллагхъӕуы приход алы
хъӕуӕй дӕр ӕмбӕлттӕ рахицӕн кодтой кувӕг лӕгӕн ӕмӕ-
иу иумӕ ӕрзылдысты ӕнӕхъӕн Дӕллагхъӕуы приходыл
къусбарыл (зӕдтӕ ӕмбырд кӕныныл). Алы хӕдзармӕ дӕр-
иу бадзырдтой. Барӕнӕн сӕм уыди Дзывгъисы дзуары бынӕй
хаст тӕбӕгъ, меркъа кӕм цӕуы, ахӕм. Адӕмӕй-иу кӕмӕ
бадзырдтой, уый-иу сбарста йӕ хуымилиаг (нысайнаг
дзуарӕн), фӕлӕ ма-иу уымӕй уӕлдай сбарстой дзуары
лӕггы номыл, стаей Дзывгъисы дзуарӕй Джеоргуыбайы
къуыри сӕхимӕ бӕгӕны куыд хӕссой, уый тыххӕй дӕр.
Къусбарыл чи зылдис, уыдон-иу зыдтой, чи цас сбарста,
уый. Кӕд ӕрмӕстдӕр хуымилиаг сбарстаид, уӕд ын
Дзывгъисы дзуарӕй бӕгӕны хӕссыны бар нӕ уыд, фӕлӕ
кӕд уыцы тӕбӕгъӕй дыууӕ, йе ӕртӕ сбарстаид, уӕд
къуырийы дӕргъы алы ӕхсӕв дӕр сӕхимӕ хастаид
Дзывгъисы дзуарӕй бӕгӕны бедыра.
Зад-иу куы ӕрӕмбырд кодтой, уӕд сӕ-иу ӕхсидын
райдыдтой Джеоргуыбайы цыппӕрӕмы, алы ӕхсӕв дӕр-
иу ӕхсыст ӕрцыд иу цӕджджинаг. Авд-аст цӕджджинаджы
бӕрц-иу бахсыстой Дзывгъисы дзуары бӕгӕныстоны,
къӕдзӕхрӕбын чи ис, уым.
Бӕгӕныйы дон дӕр ӕндӕр ранӕй нӕ хастой, фӕлӕ
бӕгӕныстоны цур ис суадон, ӕмӕ уымӕй ӕвгӕдтой
гӕрзтӕм (мигӕнӕнтӕм), уый дам, сыгьдӕгдӕр у ӕмӕ
барстдӕр фӕуыдзӕн Дзывгъисы дзуарӕн.
Дзуары бон адӕм ӕрӕмбырд вӕййынц Куырттаты комы
ӕппӕт хъӕутӕй. Бацӕуынц быдырӕй дӕр. Тынгдӕр ӕм тыр-
нынц фӕсивӕд, уӕлдайдӕр мойгӕнӕг чызджытӕ ӕмӕ
усгур лӕппутӕ.
Куы ӕрӕмбырд вӕййынц, уӕд алчи дӕр йӕ чъиритӕ,
физонӕг, нозт ӕмӕ сӕ уӕлӕ нысайнаг урс ӕхцайӕ дыууӕ,
йе ӕртӕ суарийы, хӕрдгӕ ӕмӕ бӕмбӕджы тыхтӕй,
ӕрӕвӕры дзуары лӕджы цур. Уый сӕ куы скувы, уӕд
нысайнаг айсы ӕмӕ йӕ дзуары цӕвӕры. Иннӕ кувӕггӕггӕ
рахӕссы фынгмӕ. Куывдмӕ чи ӕрцыдис, уыдон сбадынц
ӕмӕ сӕхи хорз фенынц. Уый фӕстӕ сын, сӕ нозт цы
мигӕнӕнты уыдис, уым ныккӕнынц Дзывгъисы дзуары
фӕдзӕхсӕн сӕ хӕдзӕрттӕм ахӕссынӕн.
Рынчын чи вӕййы, уый дзуары лӕг бакӕны Сафайы
рӕхысы цурмӕ ӕмӕ йын уым скувы, бафӕдзӕхсы йӕ
Дзывгъисы дзуары Сафайыл.
Дзывгъисы дзуары кувӕн рӕстӕджы дзуары лӕг
Хӕмӕтаты Саукуыдзмӕ йӕ номӕй нӕй сдзурӕн, фӕлӕ
йӕ фӕхонынц Гагуыдз, науӕд та Бӕппу. Уый та уымӕн,
ӕмӕ, дам, Саукуыдз, зӕгъгӕ, дзурын дзуары цур не
’мбзелы, ома куыдзы ном дзурӕн нӕй.
Дзуары цур саразынц тынг стыр хъазт. Кафынмӕ
чызджытӕ ӕмӕ лӕппутӕ йӕ тӕккӕ къаддӕр ӕрлӕууы 300—
400 адӕймаджы, стӕй сӕм кӕсгӕ чи фӕкӕны, ахӕмтӕ
дӕр иу уыйас вӕййынц. Хъазты ӕгьдаумӕгӕсджытӕ дзы
тынг хорз ӕгьдау сӕвӕрынц, цӕмӕй дзы мацы змӕстытӕ
рауайа, уый тыххӕй.
Дзуары лӕгтӕ хъазтмӕ рахӕссынц арфӕйы тыххӕй
чъиритӕ, физонӕг ӕмӕ дынджыр бӕгӕныйы куыси йе
дзагӕй, ӕмӕ фӕсивӕдӕн арфӕ ракӕнынц. Арфӕгӕнӕг
вӕййы дзуары лӕгтӕй исчи.
Куырттаты комы цы фӕсивӕд вӕййы, уыдонӕй
алчидӕр Дзывгъисы дзуары бон ӕрцӕуы йӕ саргьы бӕхыл,
науӕд та, уӕрдоны бӕхӕй хорз хъару кӕмӕ вӕййы, ахӕмыл.
200—300 барӕгӕй дзы къаддӕр не ’рагмбырд вӕййы. Уыдон
хъазтмӕ ӕрбацӕуынц 30—40-гай барджытӕй, райдайынц
бӕхтыл хъазын. Алчидӕр февдисы йӕ бӕхы арӕхст дӕр ӕмӕ
йӕхи арӕхст дӕр. Зӕронд лӕгтӕ ӕмӕ, бӕхтыл хъазтмӕ
дӕсныдӕр чи вӕййы, уыдон фӕкӕсынц кӕрӕй-кӕронмӕ
ӕмӕ сбӕрӕг кӕнынц, бӕхтӕй дӕр ӕмӕ фӕсивӕдӕй дӕр
хуыздӕр чи арӕхстис, уый. Хуыздӕртӕн ӕнӕхъӕн адӕмы
номӕй арфӕ ракӕнынц. Дзуары лӕгтӕ дӕр сын рарвитынц
арфӕйы нуазӕнтӕ. Уыцы бон хорз схъазон, зӕгъгӕ, бирӕ
лӕппу йӕ бӕхмӕ сӕрмагондӕй фӕзилы, уымӕн ӕмӕ, уыцы
ран цас адӕм ӕрӕмбырд вӕййы, уыйас адӕмы ӕхсӕн
сӕмбӕлын адӕймагӕн бирӕ хатт нӕ фефты йӕ къухы.
Чи куыд раздӕр схъазы бӕхыл, афтӕ суынаффӕ
кӕнынц бӕгӕныстонмӕ (бӕгӕнытӕ кӕм ӕвӕрд вӕййынц,
уырдӕм) бӕхтыл сызгьорын, уымӕн ӕмӕ бӕгӕныстонмӕ
цы бӕх бауӕнда, уыцы бӕх дӕр ӕмӕ йӕ барӕг дӕр вӕййынц
кадджыныл нымад, фӕлӕ кӕмӕн нӕ бауӕнды йӕ бӕх ӕмӕ
чи нӕ сарӕхсы, ууыл та фӕкӕнынц худгӕ.
Бӕгӕныстонмӕ сызгъорд вӕййы афтӕ: лӕппутӕ
бауынаффӕтӕ кӕнынц, уӕдӕ уырдӕм сызгъорӕм ӕмӕ
бӕгӕны парахатӕй банӕдзыстӕм. Бӕгӕныстоны дуармӕ
уырдыглӕуджытӕ ралӕууынц каубыды хуызӕнӕй, сӕ
къухты сисынц алыхуызон дзауматӕ: кӕрцы зӕрӕдтӕ,
нымӕты зӕрӕдтӕ, къӕркъӕрӕгтӕ ӕмӕ ӕндӕр истытӕ,
цӕмӕй, барджытӕ куы сызгъорой, уӕд сын сӕ бӕхты
фӕтӕрсын кӕной ӕмӕ бӕгӕныстонмӕ ма баирвӕзой.
Барджытӕ иу-авдыссӕдз (140) сардзины бӕрц ӕддӕдӕр
ӕрлӕууынц ӕмӕ уыциу тъӕбӕртт фӕкӕнынц бӕгӕныстон-
мӕ. Куы сцӕйуайынц, уӕд уырдыглӕуджытӕ сӕхи стилынц,
хъӕр фӕкӕнынц, цӕмӕй бӕхтӕ фӕтӕрсой ӕмӕ фӕстӕмӕ
алидзой, науӕд та сӕ фӕкӕнынц ахсгӕ дӕр. Сӕрӕн бӕх
кӕмӕн вӕййы ӕмӕ йӕхӕдӕг арӕхстджындӕр чи вӕййы,
уый баирвӕзы бӕгӕныстонмӕ. Тӕрсаг бӕх та сонт зылд
куы фӕкӕны, уӕд йӕ барӕджы дӕр аппары. Ӕнарӕхст чи
у ӕмӕ ӕвзӕрдӕр бӕхыл чи фӕбады, уыдоны ӕрцахсынц,
ӕмӕ уӕд сӕхи балхӕнынц, нысайнаг раттынц дзуарӕн,
чи сомы ӕрдӕг, чи сом, чи та фылдӕр. Чи баирвӕзы, уымӕн
йемӕ раттынц бӕгӕныйы куыси, ӕмӕ йӕ ӕрхӕссы адӕмы
ӕхсӕнмӕ — йӕ кады нуазӕн. Бӕгӕныстонмӕ уыцы бон
иу-дӕс къордӕй фылдӕр суайы.
Хъазты адӕм сӕ тӕккӕ кафгӕйӕ куы вӕййынц, уӕддӕр
та, раздӕр ма куыд загьтон, афтӕ уырдыглӕуджытӕ иу
ӕртӕ-цыппар лӕппуйӕ сӕхиуыл бакӕнынц цӕсгӕмттӕ,
сӕ уӕлӕ ӕркӕнынц ӕхсаргӕрдтӕ, топпытӕ, майдантӕ,
крестытӕ ӕмӕ ӕндӕр истытӕ, ӕмӕ, сӕ ныр та фефтауынц,
кафгӕ чи кӕны, уыцы лӕппутӕ ӕмӕ чызджытӕй искӕ-
уылты. Хъазты уыцы дзауматӕ кафгӕ-кафын цы лӕппуйыл
бафтауой, уымӕн худинаг у ӕнӕ исты бафидгӕ. Афтӕ
фӕхъавынц, чызджытӕй рӕсугьдцӕр чи вӕййы, уыдонмӕ
дӕр, уымӕн ӕмӕ, чызгӕн йӕхимӕ ӕхца нӕ вӕййы, фӕлӕ
уый бӕсты усгур лӕппутӕй исчи бафиды, науӕд та йе
’фсымӕртӕй кӕнӕ хӕстӕджытӕй исчи. Цасдӕридцӕр ӕхца
ӕрӕмбырд уа, уыдон Дзывгъисы дзуары пайдайӕн
бацӕуынц ӕмӕ, цӕмӕн фӕхъӕуынц, уымӕн сӕ фӕхардз
кӕнынц.
Куы фӕизӕрырдӕм вӕййы, уӕд хъазт бауромынц, ӕмӕ
адӕм аздӕхынц дзуарӕй фӕстӕмӕ сӕ хӕдзӕрттӕм, алы
хъӕутӕм; быдырӕй чи бацӕуы, уыдон та аздӕхынц сӕ
фысымтӕм. Алчи дӕр йӕ бӕх февзары, ӕмӕ кӕрӕдзийы
худтӕ фескъӕфынц. Кӕй худ аскъӕфынц, уый кӕд хӕстӕг
хъӕуккаг вӕййы, уӕд ӕй чи аскъӕфы, уый йӕ хӕдзармӕ
бахӕссы, кӕннӕуӕд та йын ӕй хъуамӕ фӕстӕмӕ дӕр
байсынц.
Адӕм къордтӕ-къордтӕй фысымтӕ фӕкӕнынц
хӕстӕгдӕр хъӕуты, ӕмӕ сӕ хорз фӕуынынц. Буцӕн сын
саразынц хъазт дӕр ӕмӕ фӕкафынц ӕхсӕв-бонмӕ.
Дзывгъисы дзуары бӕрӕгбон ууыл ахицӕн вӕййы,
фӕлӕ ма дзы уыцы бонӕй фӕстӕмӕ дзуары лӕгтӕ ӕмӕ
уырдыглӕуджытӕ иу къуыри фӕбадынц, ӕмӕ сӕм хъӕутӕй
бӕгӕны хӕссынмӕ фӕцӕуынц, къусбарыл зилгӕйӕ уӕлдай
тӕбӕгътӕ (меркъатӕ) чи радта, уыдон — алы изӕр дӕр
бӕгӕныйы бедыра, ӕмӕ изӕрӕй куы кӕсай, уӕд алы
хъӕутӕй бӕхтыл ӕрцӕуынц ӕмӕ бӕгӕны лалымты
фӕцӕйхӕссынц.
Къуырийы бон куы ӕрхӕццӕ вӕййы, уӕд скӕнынц
Дзывгъисы дзуары куывд ӕрвитӕн, ӕмӕ уый фӕстӕ дзуары
лӕгтӕ дӕр ӕмӕ уырдыглӕуджытӕ дӕр ацӕуынц.
Уыдон цалынмӕ уым вӕййынц, уалынмӕ сӕм бӕгӕны
нуазынмӕ баздӕхынц фӕндаггонтӕ, быдырмӕ чи фӕцӕуы,
уыдон дӕр, стӕй, быдырӕй мидӕмӕ чи цӕуы, уыдон дӕр.
Дзывгьисы дзуары нысайнӕггӕй цы ӕхцатӕ ӕрӕмбырд
вӕййы, уыдонӕй арзӕт ӕрцыдис цинкӕй ӕмбӕрзт найфат:
къӕвда бон ӕмӕ хур бон кӕм фӕбадынц, ахӕм агъуыстытӕ
дурӕй ӕмбӕрзтӕй, чъырӕй амад систӕ ӕмӕ ӕндӕртӕ.
Ӕцӕг революций» фӕстӕмӕ азӕй аз къаддӕр кӕнынц
не ’гьдӕуттӕ, нал сӕ ӕххӕст кӕнынц, уымӕн ӕмӕ Хохы
Дӕллагхъӕуы приходы бирӕ адӕм нал цӕры, стӕй ӕнӕ-
зонд хӕрдзтӕн галтӕ дӕр ӕмӕ бӕгӕныйы цӕджджинӕгтӕ
дӕр лӕвар ничиуал ратдзӕн.
БЫНАТЫХИЦАЯЫ КЯЫВД
Ирон адӕм тынг ӕууӕндынц Бынатыхицауыл,
уӕлдайдӕр хӕхбӕсты цӕрӕг адӕм. Мӕнӕ исчи йӕ
фыстӕ иу ранӕй иннӕ ранмӕ куы аивы, ӕрмӕст
фондзыссӕдз сардзины, уӕддӕр фӕзӕгъы, мӕ Бынаты-
хицауы хорзӕх мын хуыцау раттӕд, зӕгъгӕ. Хӕхты цы ирон
адӕм цӕры, уыдонӕй алчидӕр дары Бынатыхицауӕн хъуг
нывонд, ӕмӕ йын алы аз дӕр йӕ род аргӕвдынц куывдӕн.
Цы нозтытӕ ӕмӕ хӕрд сцӕттӕ кӕнынц, уыдонӕй никӕмӕн
фӕдӕттынц ӕндӕр хӕдзары бинонтӕй, нӕ, дам, дзы
фӕтчы, зӕгъгӕ. Куы, дам, дзы радтӕм, уӕд ныл фыдмӕ
разилдзӕн Бынатыхицау.
Бынатыхицауӕн кусарт акӕнын, йе род, йе сӕныкк
аргӕвдын кӕмӕн нӕ бантысы, уыдон ӕнӕуи нозт ӕмӕ
дзыккатӕ-йедтӕй дӕр скувынц, уӕддӕр сӕ сӕ Бынаты-
хицау рох нӕу. Хъуг снывонд кӕнын йӕ амал кӕмӕн нӕ
вӕййы, уыдон та фӕнывонд кӕнынц сӕгь.
Ирон хӕхбӕсты устытӕй-иу бирӕйӕн ӕнӕ уӕвгӕ нӕ
уыди Бынатыхицауы номыл сӕгь нывонд. Уый-иу конд
ӕрцыд йе йӕ сывӕллоны фӕрынчыны рӕстӕг, науӕд-иу
хӕлмаг куы кодта, уӕд ын-иу «дӕсны» бацамыдта, загьта-
4	Рагон ӕмӕ нырыккон ирон ӕгьдӕуттӕ
иу ын, дӕ сывӕллонмӕ дын Бынатыхицау ӕвзиды ӕмӕ дӕ
агуры сӕгъ нывонд, науӕд та ӕндӕр истӕмӕйты куывд,
кӕннод дӕ сывӕллӕттӕ тыхст ран уыдзысты. Ус-иу фӕстӕ-
мӕ хӕдзармӕ ӕрцыд ӕмӕ загъта, дӕсны мын раздӕр мӕхи
удӕй куывд бацамыдта, стӕй йын уый фӕстӕ та сӕгь
нывонд хьӕуы.
Ус хи удӕй куывд афтӕ скӕны: йӕ цӕгатӕй ракуры
бӕгӕныйаг зад, дзуллаг ссад чъиритӕ скӕнынӕн ӕмӕ ӕхца
кӕф ӕлхӕнынӕн. Уый фӕстӕ чъиритӕ скӕныны тыххӕй
ӕнӕцыд чызг, йе ’нӕус лӕппу, гӕнӕн ӕмӕ амал куы уа,
уӕд фыццаг зӕнӕг, хъуамӕ ӕрхӕссой сыгъдӕг дон ӕртӕ
куыройы уӕлейӕ. Кӕд хӕдзары вӕййы ӕнӕцыд чызг, уӕд
уый уыцы донӕй скӕны кӕрдзын, ома чъиритӕ, цӕмӕй
Бынатыхицауӕн барстдӕр уой, уый тыххӕй. Мой кӕмӕн
уа ӕмӕ йӕ лӕгимӕ ӕхсӕв хуыссӕнуатмӕ чи ӕрцӕуа, уый,
дам, сыгьдӕг нӕу ӕмӕ йын Бынатыхицау йӕ чъириты конд
сыгьдӕг не схондзӕн.
Бынатыхицауӕн устытӕ фыццаг заманы афтӕ арӕх
куывдтӕ кодтой «дӕсныты» амындӕй, ӕмӕ-иу, зӕгьӕм,
хӕдзары аст усы куы уыд, уӕд сегасӕн дӕр уыдис Бынаты-
хицауӕн сӕгъ нывӕндтӕ, Фӕлӕ ныр, революцийӕ
фӕстӕмӕ, уыдонӕй иуӕн дӕр нал ис сӕгь нывонд, ӕмӕ
афтӕмӕй сӕ цот ӕнӕниздӕр сты, уымӕн ӕмӕ сыл исты
хӕлмаг куы абады, уӕд ӕруайынц ферсылмӕ, ӕмӕ сын
уый хос ратты.
Хохы мидӕг йӕ хӕдзарӕй ӕндӕр хӕдзармӕ цӕрыны
тыххӕй чи фӕивы, уый раздӕры Бынатыхицауӕн, стӕй
та, кӕдӕм ӕрбаивы, уыцы Бынатыхицауӕн дӕр скӕны
куывд, скӕны йын ног нывонд хъуг, йе сӕгь. Быдырмӕ чи
лидза, уый дӕр афтӕ. Ӕндӕр ранмӕ чи ива, уый нӕ
ныууадздзӕнис фыццаг цӕрӕн бынаты сӕрызӕды хӕцъил,
ахӕссы йе йемӕ ног бынатмӕ.
Бынатыхицау ирон адӕммӕ афтӕ кадцжын уыдис, афтӕ
йыл ӕууӕндыдысты ӕмӕ-иу хӕдзармӕ калм куы фӕцӕй-
хылдис, уӕд-иу ӕй нӕ уагътой нӕдӕр марын, нӕдӕр хъыг-
дарын, уый, дам, Бынатыхицау у, ӕрмӕст калмы хуызы
бацыдис, цӕмӕй равзара, йӕ бинонтӕ йӕ уарзынц ӕви нӕ.
Хӕдзармӕ зӕрватыкк куы батӕхы, уӕд дӕр фӕзӕгьынц,
уый у нӕ Бынатыхицау ӕмӕ уымӕн тӕхы хӕдзармӕ.
Зӕрватыччытӕ арӕхдӕр кӕй хӕдзармӕ тӕхой, уый йӕхи
фӕхоны амондджындӕр ӕмӕ сын фӕкӕны бадӕнтӕ,
цӕмӕй йӕм арӕхдӕр тӕхой ӕмӕ йӕм амонд ӕрбахӕссой.
БИНОНТЫ ЦАРДЫ
ӔТЪДӔУГГӔ
ХӔДЗАРЫ ХИСТӔР
Фыццаг заманты-иу ирон хӕдзары бирӕ бинонтӕ
уыд, суанг 60 адӕймаджы онг. XVIII—XIX
ӕнусты-иу фылдӕр дӕр уыдысты. Хӕдзары хистӕры ныхмӕ
дзурын, йӕ ныхас ын не ’ххаест кӕнын бинонтӕй никӕй
бон уыд, суанг ас лӕггӕй дӕр.
Хистӕр-иу бинонты алырдӕм ӕрвыста, алы куыст
кӕнынмӕ. Чи сӕ цы бакуыстаид, уый лӕвӕрдта хистӕрмӕ.
Хистӕр-иу базыдта, кӕмӕн цы дзаума ӕлхӕнын хъӕуы,
уый ӕмӕ-иу алкӕмӕн дӕр балхӕдта кӕнӕ балхӕнын кодта.
Хистӕры ӕвастӕй ничи уӕндыд йӕхицӕн исты дзаума
балхӕнын, худинаг у, уӕд мӕ хистӕры ӕгады бынаты
ӕвӕрын, зӕгьгӕ.
Цыдӕриддӕр балцы куы цыдаид кӕстӕр, уӕддӕр
хъуамӕ бафарстаид хистӕры. Никӕцы кӕстӕрӕн уыд йӕ
бон чындзхӕссӕг ацӕуын, ирӕд исынмӕ, мардмӕ ацӕуын,
сиахсы цыд акӕнын, тиуы цыд акӕнын кӕнӕ ӕндӕр ахӕм
рӕттӕм ацӕуын, цалынмӕ хистӕр дзырд радтаид,
уалынмӕ, стӕй-иу, кӕстӕры чи агуырдта, уый дӕр-иу
раздӕр бафарста хистӕры. Кӕстӕрӕн-иу ус ракурын йӕ бон
нӕ уыд, цалынмӕ-иу хистӕры бафӕндыд, уалынмӕ.
Кӕстӕр-иу ӕфсӕрмы кодта хистӕрмӕ бадзурын, ус мын
ракурут, зӕгьгӕ. Стӕй йын-иу куы ракуырдтой, уӕдцӕр-
иу нӕ уӕндыд ӕргом рацӕуын хистӕры цурмӕ, афтӕ
кадджын уыд ирон хӕдзары хистӕр.
Ирон адӕм цардысты хӕдзары. Хӕдзары астӕу кодтой
арт, къонайы. Бинонтӕ-иу арты алфамбылай бадтысты.
Зымӕгон-иу адӕймаг разӕй йӕхи тавта артмӕ, фӕстейы
та-иу ӕй уазал цавта. Уыцы артмӕ бадтысты нӕлгоймӕгты
хистӕртӕ, кӕстӕртӕ та-иу лӕугӕ кодтой, хистӕрты цур
бадын сын худинаг уыд. Хӕдзары цы сылгоймӕгтӕ уыдаид,
уыдонӕй хъуамӕ бадтаид сӕ мад, йе хӕдзары хистӕр ус.
Кӕстӕр чындзытӕ ӕмӕ хъомыл чызджытӕн нӕ уыдис
сбадӕн. Чызджытӕ ӕмӕ чындзытӕй сӕрӕндӕр чи уыдаид,
уый иу йӕхи артӕндзарӕг акодта ӕмӕ кӕм нӕхи атавтаид,
кӕм та бадӕгау ӕркодтаид кӕрдзынтӕ уынынмӕ.
Кӕрдзынтӕ фыхтой арты, тӕвд фӕнычы.
Цалынмӕ ӕхсӕвӕр фӕфыцы, уалынмӕ хистӕр
бауынаффӕ кӕны, бинонтӕй чи цы хъуамӕ бакуса, райсом
куы сбон уа, уӕд.
Чындзытӕ хистӕр нӕлгоймӕгтӕм ӕмӕ сӕ мӕйтты
мадмӕ нӕ фӕдзурынц, уайсадгӕ сӕм кӕнынц.
Ӕхсӕвӕр куы сцӕттӕ вӕййы, уӕд хӕринаг ӕрӕвӕ-
рынц раздӕр хистӕрӕн, уый фӕстӕ уый кӕстӕртӕн,
ӕппӕты кӕстӕртӕ та уырдыг фӕлӕууынц, цалынмӕ
хистӕртӕ хӕрд фӕуой ӕмӕ сыстой, уӕдмӕ. Уый фӕстӕ
кӕстӕртӕ дӕр бахӕрынц. Устытӕ дӕр ӕрбацӕуынц ӕмӕ
ӕрбадынц ӕхсӕвӕр бахӕрыныл. Кӕстӕр чындз хӕдзары
дзауматӕ бафснайы, куыд ӕмбӕлы, афтӕ.
Хӕдзары вӕййы ус-ӕфсин, уый ӕдзухдӕр фӕбӕлвырд
кӕны, хӕдзары цы хӕринӕгтӕ ӕмӕ нозтытӕ ис, уыдон.
Ӕфсин йӕхӕдӕг куынӕ кӕна хӕринаг, уӕддӕр ратдзӕнис,
кӕрдзын чи кӕна, уыцы чындзмӕ ссад, цыхт ӕмӕ ма цы
фӕхъӕуы, уыдон. Кӕрдзынгӕнӕг сӕ сцӕттӕ кӕны ӕмӕ
сӕ ӕфсинмӕ ратты. Ӕфсин адзуры хӕдзары бинонтӕм,
цӕмӕй ӕрбацӕуой ӕмӕ бахӕрой. Фӕдӕтты, алы биной-
нагӕн дӕр цы фембӕлы, уый.
Исты бӕрӕгбон куы уа, уӕд ӕфсин бахсиды бӕгӕны,
рауадзы арахъ. Лӕгты хистӕр та балхӕны кусӕрттаг, кӕд
сӕхимӕ нӕ уа, уӕд.
Фыццаг заманы-иу кусарт кодтой ӕрмӕст бӕрӕгбоны
рӕстӕджы, кӕнӕ та куывдӕн, уазӕгӕн. Ӕндӕр сӕхицӕн
хӕрынӕн не ’ргзевстой нӕдӕр стур, нӕдӕр фыс. Царды
дзӕбӕхӕй цы уыдтой, уый ӕрмӕст бӕрӕгбонты. Ӕнӕуи
рӕстӕг бинонтӕн сӕ хӕринаг уыдис нартхоры кӕрдзын
цыхты муримӕ, науӕд та ӕндӕр истыхуызон ахуыйӕнимӕ.
Кӕрдзын ма кодтой хъӕбӕрхорӕй, стӕй еууӕй. Дзул
бинонтӕ арӕх нӕ уыдтой. Уый дӕр уыди бӕрӕгбоны
хӕринаг, кодтой йӕ чындзӕхсӕвмӕ, науӕд та куывдӕн,
хистӕн кӕнӕ уазӕджы номыл.
Кусарт куы сфыцы, уӕд ӕй бинонтӕн байуары
нӕлгоймӕгтӕй исчи. Кусартӕн йӕ сӕр ӕрӕвӕрынц
хистӕрӕн, стӕй бӕрзӕйы хай ӕмӕ ӕвзаг. Иуӕй-иутӕ та
ӕвзаг фӕдӕттынц лӕппуйӕн.
Ирон адӕмӕй, уӕлдайдӕр хӕдзары хистӕры цур, йӕ
сывӕллонмӕ ничи бавнӕдзӕн, йӕ хъӕбысмӕ йӕ нӕ
сисдзӕн, дзыхы ныхасӕй дӕр ӕй нӕ барӕвдаудзӕн. Уый
ирон адӕмы цӕсты фыццаг рӕстӕджы уыдис худинаг.
Лӕппу ус куы ӕрхӕссы, уӕд ӕм иукъорд азты йӕ
мады, йӕ фыды цур нӕдӕр дзургӕ фӕкӕны, нӕдӕр сӕ
цуры лӕугӕ фӕкӕндзӕнис. Кӕд хӕдзары уа йӕ ус, лӕппуйы
мад ӕмӕ фыд дӕр уым, афтӕмӕй, уӕд лӕппуйӕн
хӕдзармӕ бацӕуӕн нӕй, цыфӕнды ӕххормаг, фӕллад ӕмӕ
уазал уа, уӕддӕр. Кӕд ӕй ус базона, дуармӕ лӕууы,
зӕгъгӕ, уӕд ӕддӕмӕ рацӕуы, ӕмӕ уӕд лӕппу хӕдзармӕ
бацӕуы. Науӕд афтӕ дӕр вӕййы, ӕмӕ зӕронд. мад ӕмӕ
фыд хицӕн уаты фӕбадынц, ӕмӕ уӕд лӕппутӕн дӕр ӕмӕ
устытӕн дӕр ӕнцондӕр вӕййы.
Чындзмӕ лӕгтӕй исчи куы фӕдзуры, уайсадгӕ кӕмӕ
кӕны, ахӕм, уӕд ын чындз ницы фӕзӕгьы, ӕрмӕст
гобийы амынд бакӕны сӕрӕй, ӕмӕ йӕ кӕнӕ бамбардзысты
кӕнӕ нӕ.
Хӕдзары райсомӕй дӕр ӕмӕ изӕр дӕр арт хъуамӕ
кӕстӕр чындз скӕна, стӕй дуӕрттӕ дӕр хъуамӕ уый
ныммӕрза, хъуццытӕ дӕр хъуамӕ уый ӕрдуца.
Ирон адӕммӕ ахӕм ӕгьдау ис: ног чындзмӕ сыхӕгтӕ,
ӕрвадӕлтӕ ӕмӕ ӕндӕртӕ фӕхӕссынц сӕ хуыинӕгтӕ.
Фӕлӕ йӕм хуыинаг куы ӕрхӕссой, уӕд ӕй хъуамӕ чындз
йӕхӕдӕг ма райса, фӕлӕ бафӕрса ӕфсины, ӕмӕ йын уый
куы зӕгьа, уӕд ӕй райсӕд, кӕннӕуӕд нӕ.
НОТТЯЫРД
Ирон адӕммӕ лӕппу куы райгуыры, уӕд йӕ мад,
йӕ фыд, хӕдзары бинонтӕ ӕмӕ суанг мыггаг дӕр
тынг фӕцин кӕнынц, фӕлӕ чызджы райгуырдыл та
хъынцъым фӕкӕнынц. Афтӕ кодтой раджы заманты,
ранӕй-рӕтты ма афтӕ фӕкӕнынц ныр дӕр. Чызг-иу куы
райгырдис, уӕд кӕмӕн райгуырдаид, уый йӕхи хуыдта
ӕнамонд. Бинонтӕ дӕр-иу цӕнкьард сты. Чызг ног чындзӕн
куы райгуырдаид, уӕд-иу кӕугӕ чи фӕкодта, ахӕмтӕ дӕр
уыдис, ома къодах йӕ фыццаг цӕфӕй дӕр бӕрӕг у,
ӕнамонд дӕн, уый йеддӕмӕ мын фыццаг гуырдӕн чызг
цӕмӕн райгуырди, зӕгьгӕ.
Чызджы райгуырд ӕнамонддзинад уымӕн хуыдтой,
ӕмӕ чызг хӕдзары хорз кусӕгыл нымад нӕ уыдис. Стӕй
ӕхсар дӕттынӕн дӕр лӕмӕгь уыд. Фыццаг заманы та адӕм
ӕхсарыл лӕуд уыдысты. Иннӕ ахӕм, чызджытӕ йедцӕмӕ
лӕппу камӕн нӕ уыд, уый хуыдтой ӕвӕстаг, ӕмӕ-иу йӕ
бынтӕ уӕрст ӕрцыдысты ӕфсымӕртыл, кӕннод та
ӕрвадӕлтыл дӕр.
Чызджы райгуырд-иу хьыг уыдис сӕ хӕстӕджытӕн дӕр
ӕмӕ сӕ хӕлӕрттӕн дӕр, арфӕтӕ кодтой, ацы хатт та уын
лӕппу райгуырӕд, зӕгъгӕ.
Ирон сылгоймаг-иу ардта скъӕты, кӕнӕ холлагдоны.
Хъӕмпы уӕлӕ кӕнӕ хосы уӕлӕ-иу ын байтыдтой бинаг
нымӕт. Сыхы устытӕ-иу ыл ӕрӕмбырд сты ӕмӕ йын-иу
чи йӕ сӕрыл хӕцыд, чи йӕ синтыл, зын ӕвгьӕд куы уыд,
уӕд. Алы гуымиры хостӕ йын-иу кодтой, нымӕты гӕппӕл-
тӕ-иу хъарм кодтой ӕмӕ йыл уыдон равӕр-бавӕр кодтой.
Кӕд зынӕй ардта ӕмӕ хъӕр кодтаид, уӕд-иу райдыдтой
кьулыбадӕг устытӕ ӕмӕ ӕндӕр «дӕсныты» фӕрсын, куыд
уыдзӕн нӕ рынчын, зӕгъгӕ. Уыдон сын-иу фӕцамыдтой,
зӕгъгӕ, хӕлттӕ сӕппарут уыцы дзуар ӕмӕ уыцы дзуары
номыл нывонды тыххӕй, цӕмӕй йын баххуыс кӕной
рынчынӕн. Уӕд-иу чъиритӕ скуывтой, нывондӕггы дӕр
ӕрбакӕнгӕйӕ. Райдыдтой-иу хӕлттӕ ӕппарын ӕмӕ,
кӕцыйы хал схаудаид, уый снывонд кодтой, кӕцы дзуарӕн
бацамыдтаид къулыбадӕг ус, уыцы дзуарӕн.
Аргӕ чи фӕкӕны, уыцы ус, мӕгуыр, тухӕнтӕ февзары
ӕнӕ дохтыры ӕххуысӕй. Кӕд дзӕбӕх бӕзайа ӕмӕ ноггуырд
разына лӕппу, уӕлдайдӕр та фыццаг лӕппу, уӕд кӕрӕ-
дзимӕ хӕрзӕггурӕггӕггӕ цӕуын байдайынц. Лӕппуйы рай-
гуырды хабар чи фехъусын кӕны, уымӕн лӕвӕрттӕ фӕдӕт-
тынц. Ӕндӕр хъӕумӕ дӕр ацӕуынц хӕрзӕггурӕггаг — мады
ӕрвадӕлтӕм ӕмӕ ӕндӕр хӕстӕджытӕм. Хӕдзарӕн уыцы
сахат сӕ бон цы вӕййы, уымӕй куывд ацаразынц, стӕй
кафт дӕр. Кӕд бирӕ адӕм ӕрӕмбырд уа, уӕд ыл хъуамӕ
ном дӕр сӕвӕрой. Фӕлӕ фылдӕр хатт хӕдзар ууыл нӕ
фӕразы кӕнынц ӕмӕ йӕ ӕндӕр бонмӕ ныууадзынц.
Фос чи дара, ахӕм хӕдзарӕн куы райгуыры лӕппу,
уӕд сӕ бинонтӕй фыййау чи уа, уымӕн дӕр фыййӕуттӕ
кусарт акӕнын кӕнынц, уӕ фыййуӕттыл иу бафтыд,
зӕгъгӕ.
Ус ӕвгъӕды фӕбады уазал скъӕты хъӕмпытыл йӕ
сывӕллонимӕ. Ӕртӕ-цыппар боны фӕстӕ сывӕллонӕн
авдӕнбӕттӕн скӕнынц, ӕмӕ уӕдӕй фӕстӕмӕ сывӕллоны
авдӕны фӕбӕттынц. Авдӕнбӕттӕн бон ӕрхонынц устыты
ӕмӕ сӕ хорз фенынц. Авдӕны цӕвӕрынц ӕфсӕйнаг, уӕд,
дам, сывӕллонӕн ӕнӕзӕгьинагӕй (хӕйрӕгӕй) тас нӕу,
зӕгъгӕ.
Майрӕмбон куы ӕрцӕуы, уӕд, Майрӕмы кувӕндон-
мӕ куывды арвитынц лӕппуты, цӕмӕй Майрӕммӕ ног
бакувой, ӕмӕ та сын дыккаг хатт дӕр лӕппу райгуыра. Лӕппу
райгуырыны бар, дам, Мады-Майрӕммӕ лӕвӕрд вӕййы.
Лӕппуйы райгуырдыл къуыри, науӕд та дыууӕ
къуырийы куы рацӕуы, уӕд ын куывд скӕнынц. Гал чи
аргӕвды, ахӕмтӕ дӕр вӕййы. Ном ӕвӕрыны ӕгъдау дӕр
уӕдмӕ саразынц. Арвитынц хъӕубӕстӕм, абон нӕ ног
лӕппуйӕн куывд кӕнӕм, ном ыл ӕвӕрӕм, ӕмӕ нӕм
ӕрцӕут, зӕгъгӕ. Ӕндӕр хъӕумӕ чи арвиты хонӕг, ахӕмтӕ
дӕр вӕййы, хӕстӕг хъӕутӕм. Адӕм сын ӕрхӕссынц
хуынтӕ, стӕй лӕппуйӕн хӕдойнаг цӕвдарӕй, науӕд та
зынаргъдӕр хъуымацӕй дӕр. 40—50 хӕдойнаджы кӕмӕ
ӕрцӕуы, ахӕмтӕ дӕр вӕййы. Фӕсивӕд хъазт саразынц.
Куывдмӕ рахӕссынц, цы хуынтӕ сӕм ӕрцӕуы, уыдон дӕр.
Нӕма скувынц, афтӕмӕй фӕсивӕд ӕрбамбырд вӕййынц,
ӕмӕ алчи дӕр, цавӕр ном сӕвӕрын ӕй фӕнды, уый
фӕзӕгьы. Нӕмттӕ гӕххагтгыл ныффыссынц ӕмӕ сӕ, кӕ-
уыл феууӕндынц, ахӕм адӕймагӕн барвитынц мадмӕ ӕмӕ
иннӕ чындзытӕм, ном уыдон куыд равзарой, афтӕ. Мад
ӕмӕ чындзытӕ равзарынц ном, ӕцӕг ын дзурӕн куыд уа
мадӕн дӕр ӕмӕ чындзытӕн дӕр, уый тыххӕй ӕмӕ мад
дӕр ӕмӕ чындзытӕ дӕр нӕ фӕдзурынц мыггаджы хистӕр-
ты нӕмттӕ. Дзурӕн сын цы номӕн нӕ уа, лӕппуйыл ахӕм
ном куы ӕрцӕуа ӕвӕрд, уӕд ыл мад дыккаг ном сӕвӕры.
Куы равзарынц ном, уӕд ӕй бамбарын кӕнынц ӕрвыст
лӕгӕн. Уый бацӕуы хистӕрты размӕ ӕмӕ, иууылдӕр ӕй
куыд фехъусой, афтӕмӕй фӕзӕгьы: «Амондджын ном ӕй
хуыцау фӕкӕнӕд, ӕвзӕрст ӕрцыдис ахӕм ном». Кӕй ном
равзарынц, уый йӕхицӕй ныббузныг вӕййы. Адӕм ын йӕ
къухтӕ фӕисынц, арфӕтӕ йын фӕкӕнынц, амондджын
ӕфсымӕр дын ӕй хуыцау фӕкӕнӕд, зӕгъгӕ.
Ном куы февӕрынц ӕмӕ дзы афтӕмӕй уазӕг куы
сӕмбӕлы, уӕд уымӕн вӕййы раздӕр бар ном сӕвӕрынӕн.
Ном чи сӕвӕрдта, уымӕн лӕппуйы мад саразы фӕлыст,
ома, уый дӕр мын ӕнӕныййаргӕ хъӕбул у, зӕгьгӕ. Фӕлыст
та вӕййы афтӕ: цухъа, басылыхъ, сӕрак зӕнгӕйттӕ, сӕрак
дзабыртӕ, хъусхосы бос, сӕрд куы уа, уӕд нымӕтхуд,
уыдонимӕ нозт, чъиритӕ, ӕмӕ сӕ барвиты хуын.
Ном чи сӕвӕры, уый ӕмӕ ном кӕуыл сӕвӕры, уый,
цалынмӕ фӕцӕрынц, уӕдмӕ баззайынц хӕлӕрттӕй.
Уыдоны ӕдде ма дыууӕ мыггаджы дӕр кӕрӕдзийы уый
тыххӕй фӕуарзынц. Цот кӕмӕн нӕ цардис, арӕх кӕмӕн
мардысты, уый цотыл-иу ӕвӕрдтой, адӕм ӕхсарджын ӕмӕ
тыхджыныл кӕй нымадтой, ахӕм нӕмттӕ, уӕд, дам, сӕм
удхӕссӕг нӕ уӕндцзӕн, ӕмӕ нал мӕлдзысты. Уыцы зонд-
иу адӕмӕн амыдтой къулыбадӕг устытӕ (дӕснытӕ) ’мӕ
сӕм-иу хъуыстой, уӕлдайдӕр фыццаг заманы. Ноггуырдыл-
иу ахӕм ном куы сӕвӕрдтой, уӕд-иу сӕ зӕрдӕ фидар
уыдис, нӕ ноггуырдыл ныр ницуал ӕрцӕудзӕн, зӕгьгӕ.
Ахаӕм ном кӕуыл ӕрцыдис ӕвӕрд, уыцы ноггуырд-иу
куынӕ амардис, уӕд-иу адӕмӕн сӕ фылдӕр ӕнхъӕл
уыдысты, цыма уыцы номы руаджы нӕ мӕлы уыцы сывӕл-
лон. Ахӕм удфидаргӕнӕн нӕмттыл нымад уыдысты:
Уӕйыг, Саукуыдз, Цӕргӕс, Фидар, Ӕхсар, Цӕра ӕмӕ
ӕндӕртӕ.
Ном ӕвӕрд куы ӕрцӕуы, уӕд хистӕртӕм бахӕссынц
чъиритӕ, физонӕг, нозт ӕмӕ худаистӕй скувынц
ноггуырды цӕрӕнбоны тыххӕй, стыр лӕг куыд суа ӕмӕ
йыл ном чи сӕвӕрдта, уыимӕ дӕр хорз, фидар ӕрдхорд
ӕфсымӕртӕй куыд фӕцӕрой.
Хуынд адӕмы хорз фенынц, фӕсивӕд та кафгӕ
фӕкӕныйц.
Ӕвгъӕддон ус хӕдзармӕ дыууӕ-ӕртӕ мӕймӕ нӕ
фӕцӕуы. Фыццаг заманы та-иу афӕдзы ӕрдӕгмӕ дӕр нӕ
бацыдис. Уымӕн ӕмӕ йӕ сыгъдӕг нӕ хуыдтой, йӕ
хӕринаджы кондыл ын не ’рвагссыдысты. Ӕвӕрд рӕстӕг
ыл куы рацӕуы, уӕд хӕдзары бинонтӕ сцӕттӕ кӕнынц
нозт ӕмӕ чъиритӕ, ӕрбахонынц сыхӕггӕй искӕйты, нӕ
ӕвгьӕддоны хӕдзармӕ кӕнӕм, зӕгьгӕ. Ӕвгъӕддон усы
ӕрбакӕнынц ӕд сывӕллон хӕдзармӕ. Кувинӕгтӕй
хуыцаумӕ скувынц, цӕмӕй, ӕвгьӕддон ус хӕдзармӕ цы
ног гуырдимӕ ӕрбацыд, уый амондджын лӕг уа.
Ӕвгъӕддон ус уӕдӕй фӕстӕмӕ хӕдзармӕ цӕуын
райдайы, нал ӕй фӕхонынц ӕвгьӕддон.
Кӕхцгӕнӕн. Кӕхцгӕнӕны бонмӕ ма дыууӕ къуырийы
вӕййы, уӕд, фыццаг лӕппу кӕмӕн райгуыры, уыцы усӕн
сцӕттӕ кӕнынц хуын ӕмӕ йӕ йӕ фыды хӕдзармӕ
арвитынц кӕхцгурӕг. Ацӕуы йӕ фыды хӕдзармӕ ӕд лӕппу.
Йӕ фыды хӕдзары дӕр ӕй фӕзонынц, сӕ чызг сӕм
кӕхцгурӕг кӕй цӕудзӕн, уый. Куы бацӕуы йӕ фыды
хӕдзармӕ, уӕд, цы хуын бахӕссы, уымӕ ӕрӕмбырд
кӕнынц сыхӕгты ӕмӕ сын бамбарын кӕнынц, мӕнӕ нӕм
нӕ чызг кӕхцгурӕг ӕрбацыдис, зӕгьгӕ. Скувынц хуын
ӕмӕ хорз фенынц сыхӕггы. Йемӕ чи бацӕуы, уымӕн арфӕ-
тӕ фӕкӕнынц. Чызджы фыд ӕмӕ бинонтӕ дыууӕ къуыри-
мӕ сцӕтгӕ кӕнынц, цы фӕхъӕуы, уыдон. Хъӕздыгдӕр чи
у ӕмӕ фылдӕр кад чи фӕкӕны йӕ чызгӕн, уыдон сӕ
хӕрӕфыртӕн (лӕппуйӕн) балхӕнынц бӕх кӕнӕ байраг
ӕмӕ фыр. Ноджыдӕр ма иу-дыууӕ уӕрыччы ӕмӕ алыхуы-
зон хӕринӕгтӕ. Кӕннод та бӕхы бӕсты гал. Мӕгуыр чи
вӕййы, уый бӕх кӕнӕ гал куынӕ самал кӕна, уӕддӕр
ын ӕнӕуи хуын саразы — фыр кусӕрттагимӕ. Чызг йӕхӕдӕг
фӕзилы йӕ хӕстӕджытыл ӕмӕ йӕ зонгӕтыл, кӕхцгурӕг
дӕн, зӕгьгӕ, ӕмӕ йын лӕвӕрттӕ фӕкӕнынц — чи уӕ-
рыкк, чи цы, чи цы.
Уыдӕттӕ иууылдӕр куы ӕрӕмбырд кӕны, уӕд, к:
ӕмӕ дард хъӕуккаг уа, уӕд уыцы хуынимӕ араст вӕйй!
йӕ лӕджы хӕдзармӕ. Лӕппуйӕн авдӕн балхӕнынц ӕмӕ
йӕ уӕрдоны фӕсте бабӕтгынц. Бӕх уа, гал уа, уый дӕр
уӕрдоныл бабӕттынц, фыр ӕмӕ уӕрыччыты та фӕсте
фескъӕрынц. Гъемӕ, дардӕй чи фӕкӕсы, уыдон дӕр
фӕзонынц, кӕхцгурӕджы уӕрдон кӕй у, уый.
Фыды хӕдзар дӕр сцӕттӕ кӕнынц алцы дӕр. Къуыри
ма куы вӕййы кӕхцгӕнӕнмӕ, уӕд сӕм фӕкӕнынц «сой»
ноггуырды тыххӕй. Хъуамӕ сӕм ӕхсӕв иу цыппар-фондз
фӕлтӕры дӕр бацӕуой. Бинонтӕ хуысгӕ куы кӕной,
уӕддӕр сӕ сыстын кӕнынц. Кӕд нӕ фестынц, уӕд сӕ
кӕрты хъӕрӕй фӕзарынц. Сӕ зарды ӕфхӕрӕн ныхӕстӕ
фӕкӕнынц, чъынды сты ӕмӕ уымӕн не стынц, зӕгьгӕ.
Ӕмӕ ма сын уӕд цы гӕнӕн вӕййы, ӕнӕбары сыстынц
ӕмӕ сыл ӕнӕбары цинтӕ бакӕнынц.
Фӕсивӕдӕн сцӕттӕ кӕнынц, цы сӕ бон вӕййы, уый.
Хъуамӕ сын хъазт дӕр саразой, ӕмӕ уӕд ӕхсӕв-бонмӕ
фӕкафынц. Хос кӕрдынмӕ уыцы хуыссӕгхъӕлдзӕгӕй чи
ацӕуы, ахӕмтӕ дӕр вӕййы.
Кӕхцгӕнӕны рӕстӕджы «сой» алы ноггуырд лӕппуйы
тыххӕй дӕр фӕкӕнынц, фӕлӕ кӕхцгурӕг фӕцӕуынц,
фыццаг лӕппу кӕмӕн райгуыры, ӕрмӕст уыдон. Кӕхцгур
чи уыд, уыцы устытӕ хӕстӕгдӕр хъӕутӕй ӕмӕ хи хъӕуы
мидӕг сӕ лӕджы хӕдзӕрттӕм фӕцӕуынц кӕхцгӕнӕны
хуыцаубоны райсомӕй раджы, ӕмӕ сӕм иууылдӕр фӕкӕ-
сынц, кӕддӕра чи цы лӕваримӕ цӕуы йӕ фыды хӕдзарӕй
йӕ лӕджы хӕдзармӕ. Бӕх кӕй уӕрдоны фӕстӕ баст уа,
науӕд гал, уыдон кадджындӕр вӕййынц. Куы бахӕццӕ
вӕййынц хӕдзармӕ, уӕд уым бауынаффӕ кӕнынц, цы
аргӕвдой, уый тыххӕй. Арвитынц хъӕубӕстӕм хонӕг,
ӕрӕмбырд вӕййынц хъӕуы лӕгтӕ куывдмӕ, саразынц
хъазт, ӕрхонынц чызджытӕ ӕмӕ лӕппуты. Хистӕртӕм
бахӕссынц кувинӕгтӕ, адӕмӕн бамбарын кӕнынц, ног
лӕппуйӕн йӕ мадырвадӕлтӕ цы ралӕвар кодтой, уый ӕмӕ
уӕд скувынц хуыцаумӕ ӕмӕ дзуӕрттӕм (тынгдӕр Мады-
Майрӕммӕ, лӕппу райгуырын уый арӕзтӕй уыдис,
зӕгьгӕ). Адӕм куывды хорз фӕминас кӕнынц, хъазтмӕ
дӕр барвитынц нуазӕнтӕ. Хъуамӕ хъӕуы ахӕм кӕхцытӕ
иукъорд уа, ӕмӕ йӕ боны кӕмӕн нӕ бантысы адӕмы
ӕрхонын, уыдон та сӕм дыккаг бон ӕрхонынц хъӕубӕсты.
Чызг кӕхцгӕнӕны размӕ йӕ цӕгатмӕ куы бацӕуы
ӕмӕ йын кӕнӕ галл исты куынӕ ралӕвар кӕнынц, уӕд
фӕзӕгьы, ӕмӕ мын ралӕвар кӕнат исты, уӕдӕ мӕ ирӕд
дзӕгъӕлы бахордтат? Цы хӕдзармӕ ацыдтӕн, уым куы
ницыуал ныууагътат, куы смӕгуыр сты, мӕн тыххӕй цы
ирӕд бафыстой, уый тыххӕй. Адӕмӕй чи фены, кӕхцгур
усӕн йӕ уӕрдоны фӕстӕ нӕдӕр гал бӕт ис, нӕдӕр бӕх,
уӕд ыл уыдон ыл фӕхудынц, ӕгады цыдӕй рацыдис йӕ
цӕгатӕй, зӕгьгӕ.
Лӕппуйы мад къӕмдзӕстыг, ӕфсӕрмыгонд вӕййы
адӕмы ӕхсӕн. Искӕимӕ куы фӕбыцӕу вӕййы, уӕд ын
фӕфидис кӕнынц, дӕу дӕ цӕгат истӕуыл куы нымаиккой,
уӕд дын кӕхцгурӕджы лӕвар ракодтаиккой, зӕгъгӕ.
Мадырвадӕлтӕ лӕвар цы лӕппуйӕн нӕ ракодтой, уый
куы сдынджыр вӕййы, уӕд фӕзӕгъы йӕ мадырвадӕлтӕн,
хӕрӕфырты бӕх мын ралӕвар кӕнут, зӕгъгӕ. Ӕмӕ йын
куынӕ фӕдӕттынц, уӕд йӕхинымӕр бахъуыды кӕны, сӕ
хуыздӕр бӕх (сӕргъы бӕх) кӕцы у, уый, ӕмӕ йӕ аскъӕфы.
Йӕ фӕдыл фӕфӕдис кӕнынц ӕмӕ йӕ кӕд баййафой, уӕд
ын ӕй хъуамӕ байсой, науӕд бӕх уымӕн баззайы. Цы хъӕуы
фӕцӕры, уыцы хъӕуыл айхъуысы, уыцы лӕппуйӕн йӕ
кӕхц куы уыдис, уӕд ын йӕ мадырвадӕлтӕ ницы лӕвар
ракодтой ӕмӕ сын ныр сӕ бӕх аскъӕфта, зӕгьгӕ, ӕмӕ
йын адӕм арфӕтӕ фӕкӕнынц, сӕрӕн ми бакодта, зӕгьгӕ.
Ахӕм хъуыддӕгтӕ дӕр ӕрцыд, ӕмӕ хӕстӕгдӕр
мадырвадӕлтӕм бӕх кӕй нӕ уыдис, уымӕ гӕсгӕ лӕппу,
уӕнгхӕстӕгдӕр сӕм чи у, уыдоны бӕх аскъӕфта. Хӕрӕ-
фырты лӕвар чи нӕ ракӕна, уыдонӕй исчи сӕ хойы
хӕдзары куы вӕййы, уӕд ӕм бинонтӕ дзӕбӕх цӕстӕй нӕ
фагкӕсынц, сымах нын нӕ лӕппуйӕн лӕвар нӕ ракодтат,
зӕгьгӕ. Сӕ хо исты куы сдзура, ме ’фсымӕрмӕ мын дзӕбӕх
цӕстӕй цӕуылнӕ акастыстут, зӕгьгӕ, уӕд ын фӕзӕгьынц,
куыд дзурыс, куыд, уыдоны тыххӕй та, кӕхцгурӕг куы
уыдтӕ, уӕд дын бӕх, йе галл куынӕ радтой.
Ирон адӕмы ӕхсӕн сауджынтӕ куы фӕзындысты,
уӕдӕй фӕстӕмӕ райдыдтой сывӕллоныл доны аргьуыд
кӕнын. Сывӕллоны хицау, хуыздӕр кӕимӕ цӕры, уымӕн
фӕзӕгьы, мӕ сывӕллонӕн мын ӕмдзуарджын ныллӕуу,
зӕгьгӕ. Уый сразы вӕййы, ӕмӕ сывӕллоны бахӕссынц
сауджынмӕ. Ӕмдзуарджын ӕй йӕ хъӕбысмӕ райсы, тасы
сӕрмӕ йӕ бадары, доны йӕ стулынц, афтӕмӕй йыл
сауджын доны аргьуыд скӕны, дзуар ыл бакӕнынц,
сауджын ыл аргьуыды ном сӕвӕры, цы йӕ фӕфӕнды, уый.
Хуыздӕр кӕимӕ фӕцӕры, хъӕздыгдӕр чи у, уыдоны
сывӕллӕттыл сӕвӕры дзӕбӕхдӕр нӕмттӕ: Алыксандртӕ,
Никъалатӕ, Баристӕ ӕмӕ ӕндӕр ахӕмтӕ; мӕгуыр лӕджы
сывӕллӕттыл та Сидортӕ, Никифыртӕ ӕмӕ ӕндӕр ахӕм
нӕмттӕ. Кӕй зӕгъын ӕй хъӕуы, иронау ыл цы ном
сӕвӕрдтой, адӕм ӕм уымӕй фӕдзурынц.
Ком куы ныббӕттынц, уӕд чызджытӕ Тутырты рӕстӕг
ноггуырдӕн скӕнынц чингуытӕ, сӕ хуылфы сын бахуы-
йынц цъиуы фаджыс ӕмӕ ӕндӕр истытӕ. Чиныг вӕййы
сӕракӕй, ӕртӕтигьон, ома, уӕд ын уыцы чиныг ӕххуыс
уыдзӕн, цӕмӕй йӕ «хӕйрӕг ма фӕсайа», стӕй ӕндӕр
бӕллӕхӕй дӕр хъахъӕд цӕуа.
Ноггуырдыл афӕдз куы сӕххӕст вӕййы, уӕд ын
бӕрӕгбон скӕнынц. Сывӕллон йӕ кьахыл нӕма фӕуайы,
фӕлӕ бадгӕ фӕкӕны. Уӕвгӕ, чи ауайы, ахӕмтӕ дӕр вӕййы.
Афӕдз сӕххӕсты номыл чъиритӕ скӕнынц, бӕстыхайы
астӕу байтауынц бинаг нымӕт, йе ӕндӕр исты ӕмӕ ууыл
цӕвӕрынц алыхуызон дзауматӕ ӕмӕ хъазӕнтӕ: хӕрынкъа,
гӕххӕтт, бӕрц, гилдз, дзулы гуыл, кърандас ӕмӕ ӕндӕр
ахӕмтӕ. Сывӕллоны бахӕссынц ӕмӕ йӕ уыдоны ӕхсӕн
ӕрӕвӕрынц. Сывӕллон цы дзаумамӕ бавнала раздӕр,
уымӕй фӕзӕгьынц, ацы сывӕллонӕн йӕ дӕсныйад цы
уыдзӕн стырӕй, уый рабӕрӕг ис, зӕгьгӕ. Фӕлӕ сывӕл-
лонӕн стонджы куы уа, уӕд, ай-гъай, раздӕр бавналдзӕн
гуылмӕ. Науӕд та, йӕ разы цы хъазӕнтӕ ӕвӕрд ис,
уыдонӕй тынгдӕр кӕуыл цин кӕна, уымӕ.
Сывӕллон искӕцы дзаума куы сисы, уӕд скувынц,
цӕмӕй йӕ афӕдзы бон цы дзаума равзӕрста, уый йын
амондцжын ӕвзӕрст фӕуа. Фӕуырны сӕ, ома, йӕ мады
гуыбынмӕ йын нывгонд уыдис, ӕмӕ йӕ уымӕн равзӕрста.
Цӕуӕггаг. Лӕппуйыл ӕртӕ Куадзӕны куы ацӕуы, уӕд
ын Куадзӕны цыппӕрӕмы саразынц «цӕуӕггаг», ома,
уӕдӕй фӕстӕмӕ лӕппуйӕн ис цӕуыны бар куывдмӕ дӕр
ӕмӕ хистмӕ дӕр. Уыцы цӕуӕггаг алкӕм нӕ кодтой.
Цӕуӕггаг скӕнынц афтӕ: лӕппуйӕн йӕ кьахӕй йӕ къухмӕ
цы хъӕуы, уый ног балхӕнынц ӕмӕ йын скӕнынц сӕрак
дзабыртӕ, сӕ хъустыл хӕрдгӕбыд ӕвӕрд куыд уа, афтӕ,
ноджы сӕрак зӕнгӕйттӕ, мидӕггаг хӕлаф ӕмӕ хӕдон,
куырӕт, цухъа, рон минтъалӕй арӕзт, минтъал гыццыл
хъама, хъусбос, сахаты бос, стӕй ирон дамбацайы хуым-
пъыр, уӕлдзарм худ, уӕлейы йыл хӕрдгӕйӕ лыстӕг
куыстӕй нывӕвӕрдтытӕ (уӕлтаутӕ). Хӕдзары бинонтӕ
акӕнынц кусарт, сцӕттӕ кӕнынц нозт, хӕринӕгтӕ,
ӕрхонынц сыхбӕсты. Лӕппуйы фӕсивӕдимӕ арвитынц
Мады-Майрӕмы кувӕндонмӕ куывды. Уыцы ранмӕ
цӕуӕггаджы лӕппутимӕ ӕрӕмбырд вӕййы бирӕ адӕм.
Цӕуӕггаджы лӕппутӕн саразынц хъӕдын фӕттӕ ӕмӕ сыл
бакӕнынц алыхуызон хӕцъилтӕ, гӕнӕн ӕмӕ амал цас
уа, уыйасӕй глази хӕцъилтӕ. Йӕхимӕ кӕмӕн нӕ уа, уый
искӕмӕй дӕр ракуры. Мады-Майрӕмы кувӕндоны: цур
скувынц, цӕуӕггаджы лӕппутӕн сӕ худтӕ сисынц, сӕ
сӕртӕ сын зыгьар даст ныккӕнынц фыццаг хатт. Куывд
куы фӕвӕййынц, уӕд сын сӕхицӕн ацаходын кӕнынц.
Адӕм фӕминас кӕнынц, фӕзарынц ӕмӕ заргӕ ӕрцӕуынц
хъӕумӕ. Цӕуӕггӕггы бӕрӕгбон чи кӕны хъӕуы, уыдон
хъуамӕ иу ранмӕ дӕр ӕрӕмбырд уой ӕмӕ иумӕ куывд
скӕной, ӕмӕ бон-изӕрмӕ хъӕлдзӕгӕй арвитой.
Лӕппуйыл ном чи сӕвӕры, уый йӕ йӕхицӕн фӕхоны
кӕнгӕ ӕфсымӕр ӕмӕ йын саразы хуын. Балхӕны йын
дыууӕ-ӕртӕ хӕдойнаджы, цъындатӕ, дзабираг ӕмӕ ӕндӕр
лыстӕг истытӕ, мадӕн — къабайаг ӕмӕ цъындатӕ. Иӕ хуын
лӕппутӕ ӕмӕ чызджытимӕ барвиты, ном кӕй лӕппуйыл
сӕвӕрдта, уыцы хӕдзармӕ. Уыдон дӕр ӕй фӕзонынц, хуын
сӕм кӕй ӕрбацӕудзӕн уый, ӕмӕ сӕхи бацӕттӕ кӕнынц.
Фысымтӕ хуындзаутыл бацин кӕнынц, аргӕвдынц ку-
сӕрттаг дӕр ӕмӕ арвитынц хонӕг. Уазджытӕн уал саразынц
хъазт. Адӕм куы ӕрӕмбырд вӕййынц, уӕд сын бамбарын
кӕнынц, ном чи сӕвӕрдта, хуын уый ӕрбарвыста, зӕгьгӕ,
Адӕм скувынц лӕппуйы ӕмӕ номӕвӕрӕджы цӕрӕнбоны
тыххӕй, хуындзаутӕн раарфӕ кӕнынц. Хуындзаутыл дӕр
фысымтӕ бацин кӕнынц алцы дзӕбӕхдзинадӕй. Хуын-
дзаутӕ сӕхимӕ куы раст кӕнынц, уӕд сын фысымтӕ лӕвар
ракӕнынц кӕнӕ ӕхцайӕ, кӕнӕ та сын истытӕ балхӕнынц.
Лӕппуйӕн йӕ цӕуӕггаджы бонмӕ йе ’мдзуарджын
фелхӕны исты дзауматӕ ӕмӕ сӕ хуынимӕ барвиты.
Хъан. Кӕсӕджы ӕлдӕрттӕн-иу сӕ сывӕллӕтты хастой,
сӕхицӕй дӕлдӕр кӕй хуыдтой, ахӕм адӕм, ома, сӕ
кӕвдӕсардтӕ нӕ, фӕлӕ сӕрмӕ адӕм. Гъемӕ ирон адӕмӕй
кӕсӕгмӕ хӕстӕг чи лӕууыд, уыдон уыцы ӕгьдау райстой,
ӕмӕ уӕд ирон адӕммӕ дӕр фӕзындис ахӕм хъуыддаг,
ӕмӕ, йӕхи уӕздандӕр чи хуыдта, уыцы мыггӕг-тӕ
райдыдтой сӕ лӕппуты фӕрссаг адӕммӕ дӕттын «хъаны
хӕссынмӕ». Фӕрсаг лӕг-иу схаста узӕдан лӕджы лӕппуйы,
ахуыр-иу ӕй кодта алцӕуыл дӕр. Куы-иу ӕй схъомыл
кодта, уӕд ын-иу уӕздан лӕг хӕссӕггаг бафыста. Уыцы
фидцоны саргьы бӕх уӕлдай кадджындӕр уыдис, стӕй ирон
топп ӕмӕ ӕхсаргард. Хъан чи схастаид, уыцы лӕджы-иу
уӕздӕттӕ се ’мцег хуыдтой ӕмӕ йӕ сӕхимӕ хӕстӕгдӕр
кодтой. Ӕмӕ-иу уӕдӕй фӕстӕмӕ, хъан чи схаста, уыдоны
мыггаг ӕмӕ, хъан кӕмӕй схастой, уыдон цардысты
ӕфсымӕрты хуызӕн.
Хъан-иу чи схаста, уый-иу йӕхицӕй ныббуц ис, мӕнӕ
мах уыцы уӕздан мыггагӕй хъан схастам, зӕгъгӕ, ома
ӕууӕнк ныл ис уӕздан адӕмы ӕхсӕн. Ӕмӕ сӕм-иу сӕхи
хуызӕн адӕмӕй иуӕй-иутӕ хӕлӕг кодтой. Фӕлӕ уыцы
«хъан хӕссыны» хъуыддаг ирон адӕммӕ кӕсӕджы хуызӕн
арӕх нӕ уыдис.
Сывӕллоныл цалынмӕ дыууадӕс азы бӕрц рацыдаид,
уалынмӕ-иу уыдис мады бар, фыд ӕм ӕвналгӕ дӕр нӕ
кодта. Уӕлдайдӕр та искӕй цур. Ахӕм бӕлвырд хабӕрттӕ
дзурынц зӕрӕдтӕ, ӕмӕ-иу сывӕллон былӕй куы фӕцӕй-
хаудта, науӕд та уӕладзыджы кӕнӕ сисы сӕрӕй, уӕд ӕм-
иу йӕ фыд нӕ бавнӕлдтаид. Кӕд ӕм-иу сарӕхстаид, уӕд
ын-иу йӕ кьахӕй йӕ хӕдоны фӕдджийыл ныллӕууыдаид,
ӕндӕр къухӕй бавналын худинаг уыд. Сывӕллон-иу йӕ уд
исынмӕ ӕрцыдис ӕмӕ-иу, чи йӕ хъуыста, уыдон йӕ кӕуы-
ны хъӕрмӕ фӕфӕдис сты ӕмӕ-иу ӕй фервӕзын кодтой.
Фыд-иу дарӕс ӕмӕ хӕринагӕй цы ӕххуыс кодта,
уыййеддӕмӕ ӕнӕуи рӕвдаугӕ нӕ кодта сывӕллоны.
Дыууадӕс азы сӕххӕстӕй фӕстӕмӕ лӕппу вӕййы йӕ
фыды бар. Фыд цыдӕриддӕр зӕгьа, уый фӕкӕны фырт.
Афтӕ фидар ӕвӕрд ӕрцӕуы фырт йӕ фыды къухы ӕмӕ
фыды цур мадӕн нӕ фӕуисӕн кӕндзӕнис. Хонгӕ дӕр йӕхи
фӕкӕны фыды фырт. Чызг та фылдӕр вӕййы мады кьухы,
уымӕ гӕсгӕ, мады коммӕ кӕсгӕ дӕр хуыздӕр фӕкӕны.
Кӕд лӕппу ӕвзӕр фӕвӕййы, уӕд ын йӕ мад афтӕ фидис
фӕкӕны, ды дӕ фыды фырт дӕ, зӕгьгӕ, кӕд чызг вӕййы
ӕвзӕр, уӕд та йын фыд фӕфидис кӕны, ды дӕ мады чызг
дӕ, зӕгъгӕ.
ЯС КЯРЫН
Ирон нӕлгоймагыл ссӕдз азы куы сӕххӕст вӕййы,
уӕд сагъӕс кӕнын байдайы, йӕ цард кӕимӕ
арвитдзӕн, ахӕм сылгоймаг ӕмбал ссарыныл. Сагъӕс
уымӕн фӕкӕны, ӕмӕ йӕ, фыццаджыдӕр, фӕхъӕуы стыр
ирӕд самал кӕнын: уӕздандӕр (тыхджындӕр) мыггагӕй
чи уа, ахӕм чызгӕн йӕ ирӕд вӕййы 750 сомы, ӕдыхдӕр
мыггагӕй чызгӕн та 500 сомы. Ӕмӕ ирӕд бафидыны фаг
мулк кӕмӕ нӕ вӕййы, ахӕм усгур лӕппутӕй бирӕтӕ
бацӕуынц ӕххуырстыты. Чи ирон хъӕздыг лӕгмӕ, чи та
фосдарӕгмӕ лӕскъдзӕрӕны. Науӕд та кусынмӕ ацӕуынц
Уӕрӕсейы искӕцы дард рӕттӕм. Ирӕды фаг ӕхца бакусыны
тыххӕй ирон фӕсивӕд фӕстагмӕ ӕфтын байдыдтой
фӕсарӕнтӕм дӕр — Америкӕмӕ, Австралимӕ ӕмӕ ӕндӕр
бӕстӕтӕм.
Усгур лӕппу иугӕр истытӕ самал кодта ӕмӕ ирӕд
бафидынмӕ йӕ ныфс хӕссы, уӕд, йӕ фадӕттӕ цас амо-
нынц, уымӕ гӕсгӕ йӕхи саразы ӕмӕ чызгуынӕг азилы
хъӕутыл. Хистӕртырдыгӕй йын фӕндаг вӕййы. Чындзхӕс-
сӕг, чызгӕрвитгӕ ӕмӕ ӕндӕр хъӕлдзӕгдзинӕдтӕм
ацӕуыны бар хӕдзары бинонтӕй раздӕр-раздӕр усгурӕн
дӕттынц. Хъазты уӕвгӕйӕ, усгур лӕппу чызджыты цӕстмӕ
йӕхи фӕдары аив, цӕмӕй йыл чызджыты зӕрдӕ мацӕмӕй
фӕхуда. Фӕархайы хъазты йӕхи хӕрзарӕхстӕй равдисыныл.
Иӕ бацыд вӕййы ӕгьдауыл, акӕны уӕздан кафт, кӕд зона,
уӕд хъазты ӕд нымӕт, ӕд берданкӕ ӕмӕ ӕд дамбаца бӕхыл
цыбыр хъазт скӕны. Нӕ бацауӕрды йӕхиуыл алыхуызы
уӕздандзинӕдтӕ равдисынӕй.
Усгурӕн йӕ зӕрдӕмӕ искӕцы чызг куы фӕцӕуы, уӕд
лӕппу бинонтӕн бамбарын кӕны, уыцы мыггаджы ахӕм
ӕмӕ ахӕм чызг и ӕмӕ мын ӕй ракурут, зӕгьгӕ.
Минӕвӕрттӕ. Лӕппу цы чызджы равзӕрста, уый
бинонты зӕрдӕмӕ куы цӕуа, цы хӕдзар ӕмӕ мыггагӕй у,
уыдоны сӕхицӕн хӕстӕгӕн аккаг куы кӕной, уӕд зӕрдиа-
гӕй райдайынц лӕппуйӕн уыцы чызджы курын. Лӕппуйы
5	Рагон ӕмӕ нырыккок ирон ӕгъдӕугпе
фыд кӕнӕ йӕ хистӕр ӕфсымӕртӕ чызджы хӕдзармӕ
баминӕвар кӕнынц, барвитынц сӕм дзырддзӕугӕ лӕгты,
цӕмӕй семӕ хӕстӕг бакӕной, уый тыххӕй. Минӕвӕрттӕ,
дзырддзӕугӕ лӕгтӕ, чызджы хӕдзармӕ ацӕуынц ӕмӕ
хистӕртӕн бамбарын кӕнынц хъуыддаг. Минӕвӕрттӕ
фӕдзурынц зӕрдиагӕй, раппӕлынц лӕппуйӕ дӕр,
хӕдзарзӕй дӕр, мыггагӕй дӕр.
Чызджы бинонтӕ минӕвӕртты хорз фенынц хӕрд,
нозтӕй ӕмӕ сын фӕзӕгъынц, ацы хъуыдцаджы тыххӕй
хъуамӕ нӕ кӕрӕдзийы фенӕм, не 'рвадӕлтӕ ӕмӕ
хӕстӕджытимӕ, ӕмӕ уын уӕд нӕ дзуапп зӕгьдзыстӕм.
Минӕвӕрттӕ фӕстӕмӕ куы рацӕуынц, уӕд, чызджы
хӕдзар сын цы загьтой, уый бамбарын кӕнынц лӕппуйӕн
ӕмӕ лӕппуйы бинонтӕн. Ӕрӕгмӕ сыл куы фембӕлын
кӕнынц хабар, уӕд та лӕппуйы бинонтӕ ӕрӕмбырд
кӕнынц минӕвӕртты ӕмӕ та сӕ ног барвитынц чызджы
бинонтӕм. Минӕвӕрттӕ та ноджыдӕр ӕрхатынц. Фӕлӕ та
сын уӕддӕр уыцы дзуапп раттынц — бахатыр кӕнут, кӕй
нӕ фенын хъуыдис, уыдонимӕ кӕрӕдзийы ӕххӕст нӕма
федтам, ӕмӕ та минӕвӕртты уыцы ӕрвыстӕй рарвитынц,
нӕхуыдтӕг уӕм хабар кӕндзыстӕм, зӕгъгӕ.
Ӕртыккаг хатт та барвитынц лӕппуйы бинонтӕ сӕ
минӕвӕртты чызджы хӕдзармӕ, чызгджын тыхджын у,
зӕгъгӕ, ӕмӕ та минӕвӕрттӕ райдайынц зӕрдиагӕй дзурын.
Ӕмӕ сын уӕд чызджы бинонтӕ сӕ дзуапп фӕзӕгъынц. Кӕд
лӕппу ӕмӕ лӕппуйы бинонтӕ чызджы бинонты ӕмӕ
хӕстӕджыты зӕрдӕмӕ нӕ фӕцӕуынц, уӕд минӕвӕрттӕн
дзуапп раттынц, нӕ бон нӕу хӕстӕг кӕнын, кӕнӕ чызгӕн
моймӕ дӕттын афон нӕма у, зӕгьгӕ, науӕд та ӕндӕр
исты ӕфсон скӕнынц. Ӕргом сын нӕ фӕзӕгьынц, нӕ
чызджы сын нӕ дӕттӕм, зӕгьгӕ.
Чызджы фӕндон ӕппындӕр фарст нӕ вӕййы. Кӕд ӕй
моймӕ раттынц, уӕд моймӕ ацӕуы, кӕд ӕй нӕ раттынц,
уӕд ӕнцад йӕ бинонты ӕхсӕн фӕцӕры.
Минӕвӕрттӕ дӕр бахъынцъым кӕнынц, кӕд ӕй нӕ
лӕвӕрдтат уӕ чызджы, уӕд нын ӕй раздӕр бамбарын
кодтаиккат, ӕмӕ нӕхицӕн ӕнцад сбадтаиккам, зӕгьгӕ.
Кӕд чызджы бинонты фӕфӕнды бахӕстӕг кӕнын, уӕд
фӕстаг минӕвӕрттӕн ӕргом фӕзӕгьынц, мах разы стӕм
хӕстӕг бакӕныныл, зӕгъгӕ. Уӕд кӕрӕдзийӕн арфӕтӕ
ракӕныни. Чызджы бинонтӕ ӕмгьуыд раттынц, кӕд сӕм
ӕрбацӕуой бафидауынмӕ, уый тыххӕй.
Фидауын. Фидауӕн бонмӕ лӕппуйы бинонтӕ сцӕттӕ
кӕнынц фидауӕггаг ӕхца 100 сомы онг. Чызджы бинонтӕ
дӕр сцӕттӕ кӕнынц алы хӕрд, алы нозт, стӕй кусӕрттаг.
Лӕппуйы бинонтӕ ӕрӕмбырд кӕнынц хорз дзырддзӕугӕ
зӕронд лӕгтӕ ӕмӕ сӕ сӕ минӕвӕрттимӕ барвитынц,
ӕмгьуыд сын кӕдмӕ уыдис, уыцы бон.
Чызджы бинонтӕ уыцы бонмӕ ӕрӕмбырд кӕнынц се
’рвадаглты, сӕ къабӕзты. Чызджы мадыфсымӕртӕй уым
искӕмӕн ӕнӕ уӕвгӕ нӕй. Фидауджытӕ куы ӕрбахӕццӕ
вӕййынц кӕрты дуармӕ, уӕд сӕ размӕ рацӕуынц ӕгасцуай
зӕгъынмӕ. Ӕгасцуай сын фӕзӕгьынц, уазӕгдонмӕ сӕ
бахонынц, ӕрбадын сӕ кӕнынц. Чызджы бинонтӕ кусарт
акӕнынц. Цалынмӕ кусарт цӕттӕ кӕна, уалынмӕ уал сын
рахӕссынц ӕртӕ уӕлибӕхы, бӕгӕны ӕмӕ физонӕг кусарты
рӕзаг хуылфыдзауматӕй. Фысымты хистӕр сысты, ӕртӕ
уӕлибӕхӕн физонӕг сӕ уӕлӕ ӕрӕвӕры ӕмӕ сӕ йӕ галиу
къухы сисы, рахиз къухы та райсы бӕгӕныйы нуазӕн ӕмӕ
афтӕмӕй скувы, цы хъуыддаджы тыххӕй ӕрӕмбырд сты,
уый рӕстмӕ цӕмӕй рацӕуа, уый тыххӕй. Стӕй хистӕр
кувӕггаг авӕры кӕстӕрмӕ, ацаходынмӕ. Кӕстӕр ацаходы
уӕлибӕхӕй, физонӕгӕй ӕмӕ нозтӕй. Кувӕггаг авӕры
уазджытӕй искӕмӕ, ӕмӕ йӕ уый аназы.
Фынгтӕ сын ӕрцаразынц, цӕмӕй уал фӕйнӕ баназой,
уый тыххӕй. Уӕд уазджыты хистӕр сысты ӕмӕ фӕзӕгъы:
цалынмӕ, цы хъуыддаджы тыххӕй ам стӕм, уый ахицӕн
кӕнӕм, уалынмӕ, нӕдӕр хӕрӕн ис, нӕдӕр нуазӕн.
Фысымтӕ сын фӕлӕгъстӕ кӕнынц, цӕмӕй уал исты
бахӕрой, баназой, ууыл, фӕлӕ уазджытӕ нӕ бакоммӕ
кӕсынц. Уӕд фысымтӕ кӕрӕдзимӕ ӕндӕр агъуыстмӕ
асидынц ӕмӕ бауынаффӕ кӕнынц, ирӕд цас хъуамӕ
бацагурой, уый тыххӕй. Сӕ дзырд раттынц иу лӕгмӕ, уый
куыд дзура, ӕмдзырд куыд нӕ кӕной, афтӕ. Цалынмӕ
: 67
фысымтӕ хибарӕй фӕуынаффӕ кӕнынц, уалынмӕ
чызггуртӕ дӕр сӕ дзырд сиу кӕнынц афтӕ: нӕ фыдӕлтӕн
цы ирӕд уыдис, уымӕй фылдӕрыл не сразы уыдзыстӕм ,
адӕмӕн сӕрӕвӕрӕн не скӕндзыстӕм, зӕгъгӕ. Дзырд
лӕвӕрд вӕййы уазджыты хистӕрмӕ. Ӕрбацӕуынц фысымтӕ
фӕстӕмӕ уазӕгдонмӕ. Уазджыты хистӕр курын райдайы
фысымты хистӕрӕй, цӕмӕй сын, сӕ ирӕд цас у, уый зӕгьа.
Уӕд фысымты хистӕр сындӕггай уӕзбынӕй фӕзӕгьы,
махмӕ ницы уӕлдай зӕгьинаг ис, нӕ сӕры аргь цас у,
уый уӕхуыдтӕг дӕр зонут, ӕрӕджы ма бахӕстӕг кодтам
ахӕм ӕмӕ ахӕм мыггагимӕ дӕр, ӕмӕ йӕ ӕнӕ фехъусгӕ
нӕ фӕуыдаиккат. Ӕндӕр нӕм, ома, ницы зӕгъинаг ис.
Уазджыты хистӕр та куры, цӕмӕй, сӕ ирӕд цас у,
уый зӕгьа. Гӕнӕн куынӕуал вӕййы, уӕд фысымты хистӕр,
цы бауынаффӕ кодтой, уый бамбарын кӕны мӕнӕ ахӕм
ныхӕстӕй: «Уӕдӕ махӕн фыдӕлтӕй нырмӕ нӕ ирӕд у
750 сомы, уӕлдай сӕрӕвӕрӕн уыл ницы кӕнӕм, уый
тыххӕй ӕмӕ нӕ хӕстӕг кӕнын фӕнды сымахимӕ. Ӕцӕг
дзы хъуамӕ уа дыууӕ галы, дыууӕ хъуджы тумантӕм, фаты
бӕх 50 соммӕ. Иннӕтӕ, цӕмӕй уӕ бон уа, уымӕй, нӕ уӕ
батыхсын кӕндзыстӕм. Фидын ма уӕ хъӕудзӕнис, ирӕдыл
(ома нӕ сӕры аргьыл) нымад чи нӕу, уыдон, фӕлӕ нын
уыдон дӕр, фыдӕлтӕй цы ӕгьдау бӕзадис, уый сты: ӕрвады
бӕхӕн ӕнӕ уӕвгӕ нӕй, иннӕ ахӕм та — мадырвады бӕх,
ӕмӕ уӕм ӕгӕр ма фӕкӕсӕд нӕ ирӕд».
Уазджыты хистӕр сысты ӕмӕ фӕзӕгъы, дзырдӕн
зӕгьӕм, мӕнӕ афтӕ: «Мах дӕр ӕнӕ хъусгӕ не стӕм, ӕмӕ
ныл сӕрӕвӕрӕн кӕнут. Куыд хъусӕм, афтӕмӕй уӕ сӕры
аргъ у 700 сомы ӕмӕ ныл сӕрӕвӕрӕн кӕнут 50 сомы,
ноджы ма ныл сӕрӕвӕрӕн кӕнут ӕрвады бӕх. Иннӕтыл
бар-ӕнӕбары сразы уыдзыстӕм, фӕлӕ уыдон бафидыныл
разы нӕ кӕнӕм».
Кӕрӕдзийӕн куы ницы ком раттынц дыууӕ хистӕры,
уӕд та фысымтӕ асидынц кӕрӕдзимӕ ӕндӕр агьуыстмӕ
ӕмӕ сбӕлвырд кӕнынц, цас ма сын аппардзысты, уый.
Уазджытӕ дӕр ӕрхъуыды кӕнынц, цас ма бафтауын сӕ
бон бауыдзӕн, уый. Куы ӕрбацӕуынц фысымтӕ, уӕд та
бирӕ фӕдзурынц: иутӕ ирӕдӕй нӕ феппарынц, иннӕтӕ
ӕфтаугӕ нӕ фӕкӕнынц, ӕм сӕ куы ничи бахатыр кӕны,
уӕд уазджытӕ ӕнӕ фидыдӕй ацӕуынц. Науӕд та, кӕд иутӕ
сразы вӕййынц иннӕты ныхасыл, уӕд раздӕр дыууӕ
хистӕры кӕрӕдзимӕ раттынц сӕ фидыды къухтӕ. Уазджыты
хистӕр сысты, сисы 100 сомы онг ӕхца фидауӕггаг ӕмӕ
сӕ ӕрӕвӕры фынгыл. Уӕд иууылдӕр кӕрӕдзийы къухтӕ
фӕисынц ӕмӕ зӕрдиаг арфӕтӕ фӕкӕнынц ног бахӕстӕг-
дзинады тыххӕй. Райдайынц нуазын, хӕрын. Уазджытӕ
бацӕуынц хӕдзармӕ арфӕтӕ кӕнынмӕ чызджы мадӕн
ӕмӕ хӕдзары цы сылгоймӕггӕ уа, уыдонӕн. Куы раарфӕтӕ
кӕнынц, уӕд фӕстӕмӕ бацӕуынц уазӕгдонмӕ ӕмӕ
фынджы уӕлхъус ӕрбадынц. Кӕстӕртӕн та ма буцӕн хъаст
саразынц. Боны кӕрӕдзийӕн раарфӕтӕ кӕнынц, ӕмӕ
уазджытӕ ацӕуынц, кӕмӕн бахӕстӕг кодтой, уый
хӕдзармӕ. Уым сӕ бацыдмӕ цӕттӕ вӕййынц, ӕмӕ хорз
сбуц кӕнынц, арфӕтӕм сӕм чи ӕрцӕуы, уыцы адӕмы.
Сиахс йӕ каистӕм. Ус чи ракуры, уыцы лӕппу, цы
бон бафидауынц, уыцы бонӕй фӕстӕмӕ фембӕхсы, кӕй
ракуры, уый мад ӕмӕ фыдмӕ, мадырвадӕлты хистӕртӕм
ӕмӕ чызджы мыгтаджы хистӕртӕм, сылгоймаг уӕд ӕмӕ
нӕлгоймаг уӕд, сегасмӕ дӕр. Уымӕй фӕстӕмӕ ма, кӕй
ракуры, уый мыггагӕй кӕмдӕриддӕр цӕра, уыдоны
уынгты саргьы бӕхыл куы фӕцӕуы, уӕд рахизы йӕ бӕхӕй
ӕмӕ, цалынмӕ уыцы хӕдзӕрттӕй ахицӕн вӕййы, уалынмӕ
не сбады йӕ бӕхыл.
Йӕ каистӕм куы бацӕуы лӕппу йӕ къухылхӕцӕг ӕмӕ
ӕмдзуарджынимӕ, йе та ӕндӕр искӕйтимӕ, уӕд йе
'мбӕлттӕ мидӕгӕй минас фӕкӕнынц, уый та фӕлӕууы
уазалмӕ тыртьы, кӕнӕ дуармӕ, кӕрты, талынджы. Кӕд
хӕдзары чындзытӕ вӕййы, уӕд ын иучысыл ӕнцондӕр
вӕййы. Уыдоны куы бафӕнды, уӕд ын фенын кӕнынц,
кӕй ракуры, уый, науӕд ын фенӕн нӕ вӕййы. Уый тыххӕй
ӕмӕ, чызг куы базоны, чи йӕ ракуырдта, уый уыдонмӕ
ис, уый, уӕд йӕ мад ӕмӕ йӕ фыды цурӕй ӕддӕмӕ нал
фӕцӕуы. Фӕлӕ чындзыты куы бафӕнды, уӕд амал
скӕнынц, цӕмӕй лӕппу фена йӕ куырд чызджы. Цалынмӕ
йӕ каистӕм сиахсы бӕх (фаты бӕх) баласы, уӕдмӕ сӕм
цӕугӕ дӕр фӕкӕны талынджы.
Арӕх сӕм фӕцӕуы йе ’мгӕрттимӕ. Каистӕ сӕхиуыл
нӕ бацауӕрдынц уазджыты хорз феныны тыххӕй. Кӕд ӕмӕ
уазджытӕ 8—10 адӕймаджы онг уой, уӕд сын акӕнынц
кусарт, науӕд сын гогызтӕ, кӕрчытӕ, хъазтӕ ӕнӕ аргӕвд-
гӕ нӕй. Саразынц хъаст, ӕрӕмбырд кӕнынц чызджытӕ
ӕмӕ ӕхсӕвбонмӕ хорз сбуц кӕнынц уазджыты кафтӕй
дӕр ӕмӕ минасӕй дӕр. Сиахс та уыцы рӕстӕг тыргьы
фӕлӕууы, науӕд та, хистӕртӕй йӕ куыд ничи фена,
афтӕмӕй кӕстӕриуӕг фӕкӕны — сугтӕ-йедтӕ фӕсӕтты.
Сиахсимӕ цы фӕсивӕд бацӕуы, уыдонмӕ чындз нӕ
февдисы йӕхи. Ӕмӕ уӕд уазджыты хистӕр, хъазты
ӕгьдаумӕ чи фӕкӕсы, уымӕн бамбарын кӕны, бауром-
ма фӕндыр, зӕгьгӕ. Хъазты ӕгьдаумӕ чи фӕкӕсы (чегъре),
уый хъазт бауромы ӕмӕ уазӕгӕн ныхасы бар ратты. Уӕд
уазӕг раздӕр балӕууы ӕмӕ фӕзӕгъы: «Бахатыр кӕнут,
мӕнӕ буц фӕсивӕд, кӕй уӕ баурӕдтон, уый, фӕлӕ ӕз
уазджыты номӕй, куыд ӕмбӕлы, афтӕмӕй ӕгьдау курӕг
дӕн, кӕд нын фӕндаг уыдзӕнис, уӕд». Фысымты хистӕр
ын фӕзӕгъы: «Ау, мах уазӕгӕн фӕндаг цӕмӕн нӕ
ратдзыстӕм, уый цавӕр уыдзӕнис? Уазӕг буц куы у».
Уазджыты хистӕр фӕзӕгьы: «Уӕдӕ мах уый курӕг стӕм,
ӕмӕ нӕ чындз нӕ размӕ куыд рацӕуа». Фӕстӕмӕ йын
дзуапп раттынц, мах разы стӕм уӕ курдиатыл. Иу лӕппуйӕн
бафӕдзӕхсынц, цӕмӕй чындзы ӕрбахона хъазтмӕ
уазджыты цурмӕ. Уыцы лӕппу йемӕ иу-дыууӕ чызджы
акӕны, ӕмӕ афтӕмӕй чындзы ӕрбахонынц хъазтмӕ.
Ӕрлӕууын ӕй кӕнынц чызджытимӕ. Уазджытӕн та сӕ
хистӕр раарфӕ кӕны чындзӕн, цӕмӕй йӕ хъуыддӕгтӕ
рӕсугьд рацӕуой, уый тыххӕй. Райдайынц та кафын, ӕмӕ
дыууӕ-ӕртӕ чызджы куы акафы, уый фӕстӕ уазджытӕ
фӕзӕгъынц, цӕмӕй сӕ чындз сӕ цуры иу кафт скӕна.
Чындзӕн бирӕ фӕлӕгьстӕ кӕнынц, цӕмӕй скафа, уый
тыххӕй. Ӕрӕджиау сразы вӕййы ӕмӕ ракафы. Йемӕ акафын
кӕнынц хистӕр уазджытӕй искӕй. Чындз куы фӕкафы,
уӕд ын кад фӕкӕнынц иутӕ хорз ӕмдзӕгьдӕй, иннӕтӕ
та дамбацайӕ гӕрӕхтӕ фӕкӕнынц. Чындзимӕ цы уазӕг
скафы, уый уӕлдай лӕвар ракӕны чындзӕн йемӕ кӕй
акафыд, уый тыххӕй — иу-дыууӕ сомы.
Уазджытӕ сбонмӕ нӕ фӕлӕууынц, цӕуыныл свӕй-
йынц, ӕмӕ сын фысымтӕ дӕр ацӕуыны бар раттынц.
Уазджытӕ ӕрӕвӕрынц фӕйнӕ иу-дыууӕ сомы ӕмӕ сӕ
ралӕвар кӕнынц чындзӕн. Сӕ цуры цы чызджытӕ кафыди,
уыдонӕн дӕр балхӕнынц къафеттытӕ, науӕд та сын
раттынц къафеттыты аргъ. Уый фӕстӕ фысымтимӕ кӕрӕ-
дзийӕн раарфӕтӕ кӕнынц, ӕмӕ уазджытӕ сӕ хӕдзӕрттӕм
ацӕуынц.
Тиудзыд. Сиахсы ӕфсымӕр йӕхицӕн хӕс скӕны
тиудзыд акӕнын — йӕ чындзы фенын. Ӕфсымӕр кӕмӕн
нӕ вӕййы, ахӕм лӕппуйӕн тиудзыд йе ’рвад дӕр акӕны.
Йӕ чындзмӕ фенынмӕ ацӕуыны тыххӕй тиу балхӕны,
йӕ бон цы вӕййы, ахӕм дзауматӕ: фӕндыр, къабайӕгтӕ
йӕ амалмӕ гӕсгӕ дыууӕ кӕнӕ ӕртӕ, стӕй исты къахыдарӕс.
Раздӕр заманты-иу ӕлхӕдтой басмахъытӕ, фӕстаг
рӕстӕджы та батин кӕтӕ. Уымӕй дарддӕр ма тиу балхӕны
кӕлмӕрзӕн, цъындатӕ хисӕрфӕн кӕлмӕрзӕн, къухты
кӕлмӕрзӕнтӕ, къафеттӕ ӕмӕ ӕндӕр лыстӕг истытӕ. Тиу
уыдӕттӕй куы срӕвдз вӕййы, уӕд бамбарын кӕны чындзы
бинонтӕн, тиудзыд уӕм фӕкӕнын, зӕгьгӕ, уыцы бон.
Уыдон дӕр та сӕхи бацӕттӕ кӕнынц ӕмӕ бамбарын
кӕнынц сӕ хӕстӕджытӕн ӕмӕ сӕ сыхӕгтӕн.
Тиудзыд чй фӕкӕны, уый ӕрӕмбырд кӕны йе
'мгӕрттӕй 10-12 адӕймаджы бӕрц, цы дзауматӕ балхӕны,
уыдон сын фенын кӕны ӕмӕ фӕзаггьы: «Мӕнӕ, мӕ бон
цы уыдис мӕ чындзӕн балхӕнын, уыдон фенут. Кӕд ӕмӕ,
ме ’мгӕрттӕ, афтӕ зӕгьут, ацы дзауматимӕ ацӕуын махӕн
худинаг у, зӕгъгӕ, уӕд ма исты амал скӕндзынӕн, уӕддӕр
сымах зӕрдӕхудты нӕ бацӕудзынӕн». Кӕд ӕмӕ сӕм
ӕгъгьӕд фӕкӕсой, уӕд сӕхи фӕрӕвдз кӕнынц ӕмӕ заргӕ
араст вӕййынц чындзы хӕдзармӕ.
Куы бацӕуынц, уӕд сын фысымтӕ фӕзӕгъынц
зӕрдиаг ӕгасцӕуай, сӕ бӕхтӕй сӕ рахизын кӕнынц,
бакӕнынц сӕ уазӕгдонмӕ, ӕрбадын сӕ кӕнынц. Кӕд
фысымтӕн сӕхимӕ фаг быууат нӕ уа уазджыты бӕхтӕн,
уӕд сӕ сыхӕгты хӕдзӕрттыл байуарынц. Цалынмӕ кусарт
цӕттӕ кӕна, уалынмӕ уал сын кафт сарӕынц, ӕмӕ хорз
фӕкафыни. Сыхбӕсты лӕгппутӕ ӕмӕ чызджытӕ иууылдӕр
уазджыты цур фӕлӕууынц. Кусарт куы сцӕттӕ вӕййы, уӕд
фысымтӕ уазджыты уӕле дзӕбӕх хистӕр ӕрбадын кӕнынц
ӕмӕ уазджыты хорз фенынц. Фӕстагмӕ кӕстӕртӕн
сыстыны бар раттынц, цӕмӕй хъазтмӕ ацӕуой, уый тыххӕй.
Цалынмӕ кӕстӕртӕ нӕма сыстынц, уалынмӕ уазджыты
хистӕртӕ нуазӕнтӕ ӕмӕ хӕйттӕ арвитынц арфӕйы тыххӕй.
Кӕстӕртӕ дӕр та семӕ ахӕссынц нуазӕнтӕ ӕмӕ сгуы
арфӕйы тыххӕй. Ӕрлӕууынц хъазты кӕрон ӕмӕ раарфӕ
кӕнынц, хъазты цы фӕсивӕд лӕууы, уыдонӕн, ома,
уазджыты тыххӕй фыдӕбон кӕнут, ӕмӕ уе ’гьдау тыхджын
уӕд, зӕгьгӕ. Нуазӕнтӕй иу авӕрынц чызджытӕй искӕмӕ,
куыд сылгоймаг кадджындӕр у, афтӕ. Иннӕ та раттынц
лӕппутӕм. Цы чызгмӕ йӕ авӕрынц, уый та йӕ нуазӕн
ратты, ӕцӕгӕлондӕр чи вӕййы, ахӕм лӕппумӕ, ӕмӕ уый
раарфӕ кӕны уазджытӕн дӕр ӕмӕ чызгӕн дӕр. Иннӕ
нуазӕны хъуыддаг дӕр куы ахицӕн вӕййы, уӕд кафын
райдайынц ӕмӕ бонмӕ хорз фӕкафынц. Уӕдмӕ хистӕртӕ
дӕр сыстынц. Уазджытӕ иууылдӕр иу ранмӕ ӕрбамбырд
вӕййынц ӕмӕ бауынаффӕ кӕнынц цӕуыны тыххӕй.
Ӕрӕмбырд кӕнынц се ’хсӕны ӕхца — чи дыууӕ, чи ӕртӕ
сомы. Сомӕй къаддӕр ничи ратдзӕн. Цы сӕм ӕрӕмбырд
ис, уый куы базонынц, уӕд сӕ ралӕвар кӕнынц чындзӕн.
Чындзы цур чи кафыд ӕхсӕв-бонмӕ, уыцы чызджытӕн
дӕр къафетты аргъ раттынц. Чындзы ӕхсӕвы хъазтмӕ
ракӕнынц ӕмӕ йӕ скафын кӕнынц, ӕмӕ йемӕ чи акафа,
уый йын хъуамӕ хицӕн лӕвар ракӕна. Дзӕбӕх куы сбон
вӕййы, уӕд кӕрӕдзийӕн раарфӕтӕ кӕнынц, ӕмӕ
уазджытӕ заргӕ фӕфӕндараст вӕййынц сӕхимӕ.
Сиахсдзыд. Цӕмӕй сиахс ӕргом цӕуын райдайа йӕ
каистӕм, уый тыххӕй суынаффӕ кӕны сиахсдзыд бакӕнын.
Чызджы мадӕн балхӕны бӕх (фаты бӕх), къабайӕгтӕ ӕмӕ
кӕлмӕрзӕнтӕ чызджы мадӕн дӕр ӕмӕ, кӕй ракуры,
уымӕн дӕр. Ноджы сын балхӕны алы лыстӕг дзауматӕ. Цы
ӕмбӕлы, уыдон иууылдӕр куы сцӕттӕ кӕны, уӕд бамбарын
кӕны йӕ каистӕн, уӕд ӕмӕ уӕм уӕд бирӕ ӕмгӕрттимӕ
сиахсдзыд бакӕндзынӕн, зӕгьгӕ.
Каистӕ дӕр сӕхи барӕвдз кӕнынц уазджытӕн ӕгъдау
раттынмӕ. Бамбарын кӕнынц сӕ къабӕзтӕн, сӕ
хӕстӕджытӕн.
Сиахсӕн уӕдмӕ фылдӕр хатт бӕрӕг вӕййынц йӕ
кьухылхӕцӕг ӕмӕ ӕмдзуарджын. Алчи дӕр йӕхицӕн
фӕцагуры ахӕм къухылхӕцӕг ӕмӕ ӕмдзуарджын, хинӕй
йыл чи никуы рацӕудзӕн, алцы ӕгъдауӕй дӕр ӕууӕнк-
джын чи уыдзӕн. Ӕмӕ сын йӕхӕдӕг фӕзӕгьы. Кӕд ӕмӕ
нӕ фӕразы кӕнынц, уӕд бамбарын кӕны йӕ бинонтӕн,
гье уыцы дыууӕ лӕппуйы кӕнын къухылхӕцӕг ӕмӕ
ӕмдзуарджын, ӕмӕ сын зӕгьут, зӕгьгӕ. Бинонты хистӕр
ацӕуы ӕмӕ бамбарын кӕны лӕппуты бинонты хистӕртӕн,
ӕмӕ йын куы сразы вӕййынц, уӕд лӕппутӕ дӕр ницуал
фӕзӕгьынц, уӕдӕй фӕстӕмӕ сӕхи фӕхонынц ӕрдхорд
ӕфсымӕртӕ. Сиахс къухылхӕцӕг ӕмӕ ӕмдзуарджынимӕ
ацӕуы йӕ каистӕм ӕмӕ бамбарын кӕны, мӕнӕ ацы дыууӕ
ӕмгары скодтон мӕхицӕн къухылхӕцӕг ӕмӕ ӕмдзуар-
джын, зӕгьгӕ. Уыдон дӕр сыл бацин кӕнынц, уӕдӕ нӕ
амондджын ӕфсымӕртӕ хуыцау фӕкӕнӕд, зӕгъгӕ,
сӕхицӕн сӕ ӕфсымӕртӕ схонынц. Чызджы бинонтӕ
къухылхӕцӕг ӕмӕ ӕмдзуарджыны цурмӕ ӕрбакӕнынц
чызджы ӕмӕ йын фӕзӕгъын: «Хуыцау куыд радта,
афтӕмӕй мӕнӕ адон абонӕй фӕстӕмӕ де ’фсымӕртӕ сты.
Кӕд иу мадӕй нӕ райгуырдыстут, уӕддӕр ды сӕ хо дӕ,
уыдон та дын — ӕфсымӕртӕ». Сӕ кӕрӕдзийы къухтӕ
райсынц ӕмӕ зӕрдиагӕй фӕзӕгьынц, абонӕй фӕстӕмӕ
не ’хсӕн ӕфсымӕрдзинад фидар уӕд, зӕгьгӕ. Лӕппу дӕр
ӕмӕ чызг дӕр сӕ къухылхӕцӕг ӕмӕ ӕмдзуарджынимӕ
хорз фӕцӕрынц, иумӕ ард бахордтам, ӕмӕ нын хӕларӕй
цӕрын хӕс у, зӕгьгӕ. Кӕрӕдзиуыл тынг феууӕндынц алцы
хъуыддагӕй дӕр.
Сиахсдзыд акӕныны тыххӕй сиахс йӕ къухылхӕцӕг
ӕмӕ йе ’мдзуарджынимае фӕзилы ӕвзаргӕ фӕсивӕдыл.
Фенын сын кӕнынц сиахсдзыд цы лӕвӕрттимӕ бакӕн-

дзысты, уыдон. Лӕппуйы хӕдзары сӕхи хорз фенынц ӕмӕ
заргӕ, бӕхтыл хъазгӕ, араст вӕййынц чызджы хӕдзармӕ.
Хӕдзары дуармӕ уыциу рӕнхъыл ӕрлӕууынц ӕмӕ
фӕзарынц, фысьгмты ӕрвыст лӕгтӕ сӕм рацӕуынц ӕмӕ
сыл бацин кӕнынц, фӕзӕгьынц сын, ӕгас нӕм цӕут,
уазджытӕ, рахизут нӕм, фысым уын стӕм, зӕгьгӕ. Сӕ
бӕхтӕ сын фысымты фӕсивӕд айсынц ӕмӕ сӕ бафсна-
йынц, уазджыты кӕстӕртӕ дӕр сӕм фӕкӕсынц, афтӕмӕй.
Уазджыты мидӕмӕ бакӕнынц ӕмӕ сӕ уазӕгдоны ӕрбадын
кӕнынц. Сӕ дзаумӕттӕ — нымӕтгӕ, топпытӕ, ехсытӕ сын
райсынц ӕмӕ сӕ хицӕн агъуысты сӕвӕрынц бӕхты
сӕргьтимӕ, цӕмӕй дзы мацы фесӕфа, уый тыххӕй.
Фысымтӕ кусарт акӕнынц ӕмӕ райдайынц хӕринаг
цӕттӕ кӕнын. Фысымты фӕсивӕд ацӕуынц ӕмӕ ӕрӕм-
бырд кӕнынц сӕ сыхӕгтӕй ӕмӕ хъӕубӕстӕй чызджытӕ
ӕмӕ лӕппутӕ. Уазджыты бахонынц, хъазт цы уаты сара-
зынц, уырдӕм ӕмӕ райдайынц кафын. Хъазты ӕгьдаумӕ
кӕсын фысымты фӕсивӕд бакӕнынц дыууӕ лӕппуйы
ӕвджид: иу сӕрмагондӕй хъуамӕ лӕппутӕм кӕса, иннӕ
та чызджытӕм, цӕмӕй хъазт дзӕбӕх ӕгъдауыл ацӕуа.
Дыууӕ лӕппуйы ӕвастӕй хъуамӕ мачи ракафа. Тынгдӕр
фӕкафын кӕнынц уазджыты.
Цалынмӕ кафынц, уалынмӕ минас дӕр сцӕттӕ вӕййы.
Хъазтмӕ бацӕуы уырдыглӕуджытӕй иу ӕмӕ уазджытӕн
фӕзӕгьы, фысымтӕ уӕ уый курӕг сты, ӕмӕ хӕдзары
цӕмӕй абадат. Уазджытӕй ма хъазты бӕзайынц кӕстӕртӕй
иу дыууӕ — ӕгьдау афтӕ амоны.
Уазджытӕн сӕ уӕле ӕрбадын кӕнынц ӕгъдауджын
хистӕры. Ӕрбахӕссынц ӕртӕ уӕлибӕхы, физонӕг хъӕдын
уӕхстыл ӕмӕ арахъы сыкъа кӕнӕ бӕгӕны. Хистӕр сӕ йӕ
кьухмӕ райсы ӕмӕ лӕугӕйӕ райдайы кувын, йӕ худ сисы,
афтӕмӕй. Уазджытӕ дӕр сыстынц, сӕ худтӕ сисынц ӕмӕ
«оммен» фӕкӕнынц. Куывд куы фӕвӕййы хистӕр, уӕд
кувӕггӕгтӕ сиахсмӕ ахӕссынц ацаходынмӕ. Сиахс фӕлӕу-
уы кӕнӕ тыргъы кӕнӕ уаты искуы ӕмӕ сӕ уый саходы.
Хистӕр фӕзӕгьы уазджытӕн, цӕмӕй иууылдӕр ӕрбадой.
Уазджытӕ куы ӕрбадынц, уӕд фынгтыл ӕрӕвӕрынц
хӕринаг. Хистӕрты фынгыл уӕлдайӕн ӕрӕвӕрынц кусарты
сӕр ӕнӕхъӕнӕй, стӕй бӕрзӕй.
Нуазинаг раздӕр авӕрынц хистӕрмӕ, ӕмӕ уый
фӕрӕнхъ кӕны стыр хуыцауы тыххӕй, ӕмӕ чи куыд
хистӕр у, афтӕ кӕстӕрмӕ фӕдзуры, хистӕры гаджидауыл
«оммен» зӕгъын ӕмӕ дӕумӕ дзурын, зӕгъгӕ. Ӕмӕ
хистӕрӕй кӕстӕрмӕ сӕ нуазӕнтӕ аназынц. Дыккаг
гаджидау та хистӕр фӕкӕны Уастырджийы тыххӕй. Уый
дӕр карз гаджидау у, зӕгъгӕ, йӕ иууылдӕр баназынц.
Ӕртыккаг гаджидау та вӕййы, дыууӕ мыггаджы цӕмӕй
фидар ӕмӕ уарзон хӕстӕгӕй фӕцӕрой, уый тыххӕй.
Цыппӕрӕм гаджидау вӕййы чындз, сиахс, къухылхӕцӕг
ӕмӕ ӕмдзуарджыны цӕрӕнбоны тыххӕй. Уымӕй фӕстӕ-
мӕйы сидтытӕ алцӕй тыххӕй дӕр фӕкӕнынц. Уазджытӕ
ӕфсинтӕн арфӕйы хай ӕмӕ нуазӕн барвитынц, ӕфсинтӕ
кӕм фӕбадынц, уырдӕм. Ноджы арфӕйы нуазӕн ӕмӕ хай
арвитынц, хъазты цы фӕсивӕд вӕййы, уыдонӕн дӕр, мах
тыххӕй фыдӕбон кӕнут, зӕгьгӕ.
Фӕстагмӕ хистӕр уазджытӕ фӕндаг раттынц кӕстӕр
бадӕг уазджытӕн, цӕмӕй сметой ӕмӕ хъазтмӕ ацӕуой.
Кӕстӕр фӕсивӕд сыстынц ӕмӕ фысымтӕй иуӕн
фӕзӕгьынц, фыды хай ӕмӕ нын нуазӕн рахӕсс, зӕгъгӕ.
Уый дӕр сын рахӕссы, ӕмӕ йӕ семӕ акӕнынц хъазтмӕ.
Хай ӕмӕ нуазӕныл кӕстӕр фӕхӕцы. Уазджытӕ фӕсивӕдӕн
раарфӕ кӕнынц. Нуазӕн авӕрынц чызджытӕм, чызджытӕ
та йӕ авӕрынц, уыдоны ӕрбацыдмӕ уым уазӕгдӕр чи
уыдис, ахӕм лӕппумӕ. Уый раарфӕ кӕны чызгӕн дӕр ӕмӕ,
нуазӕн чи ӕрбахаста, уыдонӕн дӕр ӕмӕ йӕ аназы. Нуазӕн
фӕстӕмӕ чызгмӕ авӕры, чызг та йӕ фӕстӕмӕ авӕры, чи
йӕм ӕй радта, уымӕ. Уый фӕстӕ та райдайынц кафын.
Куы сбон вӕййы, уӕд уазджытӕ ӕрбамбырд вӕййынц
ӕмӕ бауынаффӕтӕ кӕнынц, цӕмӕй, куыд ӕмбӕлы,
афтӕмӕй сиахсы раргом кӕной.
Ӕрӕмбырд кӕнынц сӕхимидӕг дӕр фӕйнӕ 1—2 сомы
ӕмӕ сӕ снысӕнттӕ кӕнынц афтӕ: чызджы мадӕн, кӕр-
дзын цы ус кодта, уымӕн, уазджытӕн уырдыг цы лӕппутӕ
лӕууы, уыдонӕн, стӕй ма чызджытӕн къафетты аргъ.
Ногӕй та фынгтӕ ӕрӕвӕрыны размӕ фысымтӕн
бамбарын кӕнынц, сиахсы уӕм ӕргом кӕнӕм, зӕгъгӕ,
ӕмӕ уыдон дӕр, кӕмӕн ӕмбӕлы, ахӕмты ӕрбамбырд кӕ-
нынц сӕхимӕ ӕмӕ сӕ уазджыты цурмӕ бакӕнынц. Куы
сбадынц фысымты хистӕртӕ дӕр ӕмӕ уазджытӕ дӕр, уӕд
кӕстӕр уазджытӕ сыстынц ӕмӕ ацӕуынц ӕмӕ ӕрбакӕ-
нынц хӕдзармӕ сиахсы, йӕ худ дӕлӕуӕз ӕркӕны,
афтӕмӕй. Сиахс дуары цур ӕрлӕууы. Хистӕрмӕ та ногӕй
бахӕссынц ӕртӕ уӕлибӕхы, физонӕг ӕмӕ бӕгӕныйы
куыси (дыууӕхӕцӕнджын стыр къус). Скувы та сӕ хистӕр,
стӕй йӕ нуазӕн авӕры сиахсӕн ӕмӕ йын фӕзӕгъы: «Дӕ
цӕсгом ссыгьдӕг кодтай дунейы ӕхсӕн, ӕмӕ дӕ курӕм,
абонӕй фӕстӕмӕ нӕм ӕргом куыд цӕуай, афтӕ». Уазджыты
хистӕр дӕр бамбарын кӕны ӕмӕ фӕзӕгьы, уӕ ног хӕстӕ-
джытӕ сӕхиуыл нӕ ауӕрстой хуыздӕр бӕх ссарыны тых-
хӕй, фӕлӕ ӕндӕр хуыздӕр сӕ къухы нӕ бафтыдис, ӕмӕ
йӕ хуыцау амондджын фос фӕкӕнӕд уӕ хӕдзарӕн, зӕгьгӕ.
Уыцы ныхӕсты фӕстӕ, уазджытӕ цы ӕхцатӕ ӕрӕм-
бырд кодтой, уыдон кӕмӕ вӕййынц, уый сысты ӕмӕ
ныхасы бар ракуры хистӕртӕй. Фӕзӕгъы ахӕм хуызы
ныхӕстӕ: «Ӕмбал кӕмӕн нӕй, уыцы иунӕг хуыцау мӕ
ныхӕсты фарн фӕкӕнӕд. ӕмӕ нӕ лӕвӕрттӕ хайыр
фӕуӕнт, кӕмӕн сӕ саккаг кодтам, уыдонӕн». Ӕмӕ
банымайы, кӕмӕн цы саккаг кодтой, уый ӕмӕ сӕ ратты,
уырдыг цы лӕппутӕ фӕлӕууы, уыдоны хистӕрмӕ. Уый сӕ
райсы ӕмӕ раарфӕтӕ кӕны.
Чызджы мад дынджыр бӕгӕныйы куыси райсы йӕ
къухмӕ, фӕдзуры сиахсмӕ. Ратты йын йӕ нуазӕн. Сиахс
дӕр ӕй ӕнӕ исты дзургӕйӕ райсы ӕмӕ дзы саходы, уый
фӕстӕ йӕ авӕры йе ’мбӕлттӕм, ӕмӕ дзы уыдон раарфӕтӕ
кӕнынц, амондцжын сиахс уын фӕуӕд, зӕгьгӕ.
Уазджытӕ хорз куы фӕминас кӕнынц ӕмӕ сӕ
хъуыдцӕгтӕ куы ахицӕн кӕнынц, уӕдмӕ сын сӕ бӕхтыл
сӕргътӕ сӕвӕрынц. Уазджытӕ ӕмӕ фысымтӕ кӕрӕдзийӕн
раарфӕтӕ кӕнынц. Уазджытӕ сбадынц сӕ бӕхтыл. Кӕд дзы
исчи цыбыр хъазт кӕнын зоны бӕхыл, уӕд ын чызджытӕ
фӕндырӕй ӕрцӕгъдынц, ӕмӕ уый дӕр цыбыр хъазт скӕны
йӕ бӕхыл, ӕмӕ уӕд уазджытӕ заргӕ ацӕуынц сӕхимӕ.
Фысымты фӕсивӕд балхӕнынц къафеттӕ чызджытӕн ӕмӕ
сын сӕ байуарынц, уый фӕстӕ сӕ фӕхӕццӕ кӕнынц сӕ
хӕдзӕрттӕм.
Уазджытӕн цы кусарт акӕнынц, уый хъуамӕ ӕргӕвдгӕ
акӕна фысымтӕй исчи, фӕлӕ йӕм зилгӕ та бакӕна сиахс.
Куыд ӕмбӕлы, афтӕ йӕ хъуамӕ суӕнгтӕ кӕна, дыууӕ
уӕнджы иумӕ хъуамӕ ма ныууадза, стӕй уӕнг дӕр ма
фехала. Базыг суадзын чи нӕ фӕзоны, ахӕмтӕ дӕр вӕййы.
Уыдӕттӕм нӕ арӕхсын ӕгуыдзӕгдзинадыл нымад у.
Ирӕд. Кӕрдзыны хӕрд. Лӕппу куы ӕрӕмбырд кӕны,
цӕуыл дзырд уыдис, уый, уӕд йӕ бинонтӕ сфӕнд кӕнынц
ирӕд ахицӕн кӕнын ӕмӕ чындз ӕрхӕссын. Бахсидынц,
10 меркъайы зады ссад кӕм бастауынц, ахӕм тъӕпӕнбын
(аг) бӕгӕны, сцӕттӕ кӕнынц кусӕрттаг — гал кӕннӕуӕд
та 2—3-ӕдзыд уӕныг. Кӕй чызджы ракуырдтой, уыдонмӕ
хонӕг арвитынц. Хонӕг хӕдзары хистӕры номӕй фӕзӕгьы,
уый мӕ рарвыста, цӕмӕй сӕм уыцы бон бацӕуат ӕмӕ уын
уӕ кӕрдзыны хӕрд ахицӕн кӕной. Хонӕгӕн бамбарын
кӕнынц, бацӕуын кӕд сӕ рӕстӕг бауыдзӕн, уый. Хорз ӕй
сбуц кӕнынц, чындз ын ралӕвар кӕны кӕнӕ сӕрак
дзабыртӕ ӕмӕ астӕубостӕ, дамбацайы бостӕ, кӕннӕуӕд
та сӕрак зӕнгӕйттӕ. Фӕстӕмӕ ӕрбаздӕхы ӕмӕ фехъусын
кӕны, уазджытӕ сӕм кӕд ӕрбацӕудзысты, уый.
Лӕппуйы бинонтӕ сыхӕгты фӕсивӕдӕн бамбарын
кӕнынц, уыцы бон нӕм ирӕдисджытӕ ӕрбацӕудзӕн, ӕмӕ
уӕ курӕм, сӕ цуры куыд фӕлӕууат, афтӕ. Ӕрбакӕнынц
сӕ ӕмӕ сын фӕзӕгъынц: «Курӕм уӕ, ӕмӕ нын нӕ
уазджыты сбуц кӕнут, цы уӕ амал у, уымӕй. Мӕнӕ уӕ
бар кӕнӕм, цыдӕриддӕр сцӕттӕ кодтам — бӕгӕныйӕ,
кусӕрттагӕй, ӕнӕуи хӕринагӕй, уыдон иууылдӕр».
Уыцы сыхӕгтӕ сӕ кӕрӕдзийы бамбарынц ӕмӕ
алкӕмӕн дӕр йӕ куыст сбӕрӕг кӕнынц. Се ’хсӕн иу
равзарынц, уынаффӕ сын чи кӕндзӕн, ахӕм, ӕмӕ алчи
дӕр йӕ куыст феххӕст кӕны. Ӕрӕмбырд кӕнынц сыхӕгтӕй
фынгтӕ, цайдантӕ, сыкъатӕ ӕмӕ ӕндӕр дзауматӕ, цы сӕ
фӕхъӕуы, уыдон. Лӕппуйы бинонтӕ ма самал кӕнынц
ноджыдӕр (ракурынц хӕстӕджытӕй) кӕрчытӕ уазджытӕн.
Чызджы фыд, кӕннӕуӕд та дзы хистӕр чи уа, уыдон
сӕ хӕстӕджытӕн ӕмӕ сӕ сыхӕггӕн бамбарын кӕнынц,
нӕ хӕстӕджытӕ нӕ хонынц ирӕды хыгьд кӕнынмӕ, зӕгь-
гӕ, ӕмӕ уӕ курӕм, немӕ куыд саккаг кӕнат, афтӕ. Уыцы
хуынды чызджы мадӕрвадӕлтӕй искӕмӕн ӕнӕ уӕвгӕ нӕй.
Ирӕдисӕг чи ацӕудзӕн, уыдон ӕрӕмбырд вӕййынц
чызджы фыды хӕдзармӕ ӕмӕ уым сӕхи хорз фенынц, стӕй
уӕд араст вӕййынц лӕппуйы хӕдзармӕ. Кӕрты дуармӕ
ӕрлӕууынц, ӕмӕ уӕд уазджыты размӕ рацӕуынц ӕгасцуай
зӕгьынмӕ зӕронд лӕгтӕ.
Уазджытӕ бацӕуынц кӕртмӕ. Ӕрхизынц сӕ бӕхтӕй.
Уым сын фысымты кӕстӕртӕ айсынц сӕ бӕхтӕ, сӕ нымӕт-
тӕ ӕмӕ сӕ ехсытӕ. Уазджыты уӕле бадынмӕ ӕрбакӕнынц
хистӕр зӕронд лӕг (ирӕд исынмӕ фӕцӕуынц хистӕртӕ),
ӕмӕ, цалынмӕ кусӕртытӕ ӕмӕ хорз хӕринӕгтӕ цӕттӕ
кӕной, уалынмӕ уал сын рахӕссынц ӕртӕ чъирийы ӕмӕ
нозт. Хистӕр скувы ӕртӕ чъирийы, ӕмӕ уал уыдонӕй
ахӕрынц. Куы сцӕттӕ вӕййынц алцӕмӕй, уӕд уазджыты
хӕдзармӕ бахонынц, ӕмӕ уым кӕстӕрӕй фӕстӕмӕ се
’ппӕты дӕр сбадын кӕнынц. Сӕ уӕле фӕбады фысымты
хистӕр зӕронд лӕг. Ӕрӕвӕрынц уӕлибӕхтӕ, дзултӕ, дзидза
уӕнггай, алы фынгыл дӕр парахат. Хистӕрты фынджы
уӕлдай хайӕн — кусарты сӕр ӕмӕ бӕрзӕй. Ноджы ӕрӕвӕ-
рынц цӕхджын фысы фӕхсынтӕ ӕнӕхъӕнӕй дыууӕ (кӕнӕ
та иу), алы фынгыл дӕр ӕхсырдзӕхдӕттӕ — дзидза тулы-
нӕн. Хистӕрмӕ раттынц ӕртӕ уӕлибӕхы, сӕ уӕлӕ хъӕдын
уӕхстыл конд физонӕг, ӕмӕ бӕгӕныйы куыси. Уазджыты
хистӕрмӕ дӕр раттынц арахъы сыкъа, ӕртӕ чъирийы, сӕ
уӕлӕ физонӕг ӕвӕрд. Сыстынц иууылдӕр, ӕмӕ хистӕр
райдайы кувын, цы хъуыддаджы тыххӕй ӕрӕмбырд сты,
уый амондджын цӕмӕй фӕуа, уый тыххӕй. Хистӕр куывд
куы фӕвӕййы, уӕд кувӕггаг авӕры кӕстӕрмӕ аходынмӕ.
Кӕстӕр ацаходы иу чъирийы былӕй, физонӕгӕй дӕр иу
комдзаг, бӕгӕныйӕ дӕр ацаходы ӕмӕ бӕгӕны авӕры
уазджытӕй искӕмӕ, чъири ӕмӕ физонӕг фӕстӕмӕ
ӕрӕвӕры. Уазджыты хистӕр, чъиритӕ кӕмӕ радтой, уый
дӕр иу-цалдӕр ныхасы фӕзӕгьы, цӕмӕй сӕ куывд барст
фӕуа, ӕмӕ сӕ уый дӕр авӕры аходынмӕ. Уыдонӕй та
ацаходы ӕндӕр кӕстӕр, ӕмӕ та сӕ уый дӕр ахицӕн кӕны
фыццаг аходӕджы хуызӕн.
Уыцы митӕ куы ахицӕн вӕййынц, уӕд хистӕр раздӕр
басиды стыр хуыцауы тыххӕй, ӕмӕ йӕ иууылдӕр баназынц.
Дыккаг гаджидау вӕййы Уастырдӕийы тыххӕй, ӕртыккаг—
дыууӕ ног хӕстӕджы цӕрӕнбоны тыххӕй. Цыппӕрӕм
гаджидау цыппар уды — чызг, лӕппу, къухылхӕцӕг ӕмӕ
ӕмдзуарджыны цӕрӕнбоны тыххӕй.
Бонмӕ ӕввахс сӕм бахӕссынц дынджыр дзӕбидыры
сыкъаты бӕгӕны. Раздӕр хистӕрмӕ авӕрынц, ӕмӕ уӕд
кӕстӕр фӕсивӕд иу астӕй-дӕсӕй бацӕуынц хистӕрты
размӕ ӕмӕ райдайынц хъӕлдзӕг зарӕг кӕнын ӕмдзӕгъ-
димӕ. Уазджытӕ дыууӕ кӕстӕры онг уыцы дынджыр дзӕ-
бидыры сыкъайӕ фӕйнӕ баназынц бӕгӕныйӕ, хъӕлдзӕг
зард ӕмӕ ӕмдзӕгьдимӕ, кӕстӕртӕ та сӕ баназынц ӕнӕ
ӕмдзӕгьдӕй, махӕн ӕмдзӕгьд не ’мбзелы, зӕгьгӕ.
Уазджыты хистӕртӕ арфӕйы нуазӕн дзидзайы хаимӕ
барвитынц фысымты хистӕр усӕн, стӕй, сыхӕгтӕй
кӕрдзын чи фӕкӕны уазджытӕн, уымӕн.
Кӕстӕр уазджытӕ та нуазӕн арвитынц, уазджыты
тыххӕй цы фӕсивӕд ӕрӕмбырд ис, уыдонӕн.
Уӕд уазджытӕ ӕмбисӕй дӕлӕмӕ сыстынц ӕмӕ
хистӕртӕй ракурынц ныхасы бар. Раттынц сын бар, ӕмӕ
уӕд сӕ иу фӕзӕгьы: «Мах уӕ кӕстӕртӕ стӕм, сбадын дӕр
ныл не ’мбзелы уӕ цуры, фӕлӕ нӕ сбадын кодтат. Чи зоны,
махмӕ исты аххостӕ уыдзӕнис, йе бирӕ нуазӕм, йе бирӕ
ныхас кӕнӕм, ӕмӕ уый курӕг стӕм ӕмӕ нын нӕ рӕдыдтӕ
хатыр куыд уой. Дыккаджы та уӕ уый курӕг стӕм: уӕ
хистӕрӕггӕгтӕ уӕм дӕттӕм, ӕмӕ сӕ саккаг кӕнут бана-
зын». Бахӕссынц ӕртӕ хистӕрмӕ нуазӕнтӕ ӕмӕ сын сӕ
баназын кӕнынц, хъӕлдзӕг зард кӕнгӕйӕ, ӕмдзӕгьдимӕ.
Фӕстагмӕ хистӕртӕ бӕркад фӕзӕгъынц, цӕмӕй уал
сметой, уый тыххӕй. Куы сыстынц, уӕд хистӕр уазджыты
схуыссын кӕнынц, сӕ кӕстӕртӕ та уырдыглӕуджыты ӕр-
бадын кӕнынц ӕмӕ сын баназын кӕнынц уазджыты цӕ-
рӕнбоны тыххӕй. Уый фӕстӕ кӕстӕртӕн хъазт сарӕынц,
ӕмӕ цалынмӕ хистӕртӕ сыстой, уӕдмӕ фӕкафынц.
Кӕд, кӕрӕдзийы чи фембары, ахӕм дыууӕ хӕстӕджы
вӕййынц, уӕд сӕм ирӕды тыххӕй ницы ныхас рауайы,
сӕхӕдӕг бафидауынц ӕнӕ хъӕлӕбайӕ. Фӕлӕ кӕрӕдзи чи
нӕ фембары, уыдонмӕ рауайы хъӕлӕбатӕ, ӕмӕ уӕд ирӕд-
исджытӕ ӕмӕ, сыхӕгтӕй уым чи вӕййы, уыдон се ’хсӕн
бацӕуынц, цӕмӕй сӕ бафидауын кӕной, уый тыххӕй.
Хъӕлӕба та рауайы ахӕмты тыххӕй: ирӕд чи фӕисы, уый
фӕзӕгъы мӕнӕ мӕ чызджы сӕры аргъ зӕронд галтӕ,
бӕхтӕ, хъуццытӕ ӕмӕ ӕндӕр ахӕмтӕй исын худинаг у,
цӕуыл дзырд уыдыстӕм фосӕй, уый исын, иннӕтӕ мын
сыгьдӕг ӕхцайӕ куыд ссарай, афтӕ. Кӕнӕ та, ирӕд чи
фиды, уый фӕдӕтты ирӕдмӕ зӕххытӕ, ӕмӕ чызджы фыды
зӕхх дӕр нӕ фӕхъӕуы. Уӕд ирӕдисджытӕ, хуынд адӕм
ӕмӕ сыхӕгтӕ се ’хсӕн бацӕуынц, цӕмӕй сӕ бафидауын
кӕной. Дыууӕ хӕстӕджы сӕ дзырд уыдонмӕ раттынц. Ирӕд
чи фӕдӕтты, уый фембарын кӕны, цы ис йӕ къухы ӕмӕ
цӕмӕй ахицӕн кӕнинаг у ирӕд, уый. Фосӕй йӕм цы
вӕййы, уыдон иууылдӕр сӕ размӕ ракӕны кӕртмӕ. Сӕ
дзырд кӕмӕ радтой, уыдон та уыцы фосы тыххӕй дӕр бауы-
наффӕ кӕнынц. Уыцы ӕхсӕны лӕгтӕ ӕркӕсынц, ирӕд чи
исы, уымӕн цӕ амал ӕрцӕудзӕни фос, зӕхх ӕмӕ алы
хӕзнатӕ айсын ирӕдмӕ, цас амал ӕрцӕудзӕн ирӕд бафи-
дын сыгьдӕг ӕхцайӕ ирӕддӕттӕгӕн. Уыцы хъуыддӕгтӕм
бӕстон куы ӕркӕсынц, уӕд ӕргьтӕ скӕнынц, цы фос,
зӕхх ӕмӕ ӕндӕртӕ ӕрцӕудзӕнис лӕвӕрд ирӕдмӕ, уыдо-
нӕн, стӕй ӕрбасидынц ирӕдисӕгмӕ ӕмӕ ирӕдцӕттӕгмӕ
ӕмӕ сын бамбарын кӕнынц сӕ уынаффӕтӕ. Сӕ къухтӕ
сын райсынц, арфӕ сын ракӕнынц. Афтӕмӕй бафидауынц.
Стӕй сӕ ӕрбадын кӕнынц ӕмӕ та хистӕрмӕ бахӕс-
сынц чъиритӕ, сӕ уӕлӕ физонӕг, афтӕмӕй, стӕй бӕгӕны.
Скувы та хистӕр.
Ирӕдисӕг чи у, ӕмӕ уазджытӕ кӕй фӕдыл ӕрбад-
тысты, уый 10—15 сомы ратты уазджытӕй искӕмӕ, цӕмӕй
уазджытӕ уыцы ӕхцайӕ искӕмӕнты садам зӕгьой, уый
тыххӕй. Уазджытӕ уыцы ӕхцайӕ лӕвар кӕнынц, хӕдзары
цы устытӕ уа, уыдонӕн, кӕрдзынгӕнӕгӕн, уырдыгыст-
джытӕн, дзагдарӕн ӕмӕ чызджытӕн къафетты аргь. Дӕтгӕ
сӕ ракӕнынц сӕ уырдыгыстджытӕй искӕмӕ, кӕрӕдзийӕн
раарфӕтӕ кӕнынц, афтӕмӕй. Хорз фӕминас кӕнынц, ӕмӕ
уазджытӕ бӕркады гаджидау рауадзынц.
Куы сыстынц ӕмӕ фынггӕй иуварс куы ралӕууынц,
уӕд сӕм раттынц дынджыр бӕгӕныйы куыси, бедырайы
ӕрдӕг кӕм цӕуы, ахӕм — фӕндагсар Уастырджийы
тыххӕй.
Дуармӕ сын сцӕттӕ кӕнынц сӕ бӕхтӕ ӕмӕ, ирӕды
тыххӕй кӕуыл бафидыдтой, уыцы фос. Уазджытӕ сбадынц
сӕ бӕхтыл ӕмӕ, ирӕды, цы фос райстой, уыдон сӕ разӕй
аскъӕрынц.
Ирӕдмӕ фӕисынц ахӕм фос ӕмӕ дзауматӕ: галтӕ,
хъуццытӕ, бӕхтӕ, уӕнгуытӕ, фыстӕ, сӕгьтӕ, къамбецтӕ,
ӕрхуыйӕ конд тъӕпӕнбын аг (бӕгӕны фыцынӕн), ирон
ӕхсаргард, ирон хъыримаг топп, ирон дамбаца, алыхуызон
ӕрхуы дзауматӕ, стӕй уыгӕрдӕнтӕ, хуымтӕ ӕмӕ цӕхӕ-
радӕттӕ. Кӕй банымадтон, уыдонӕй-иу алкӕмӕн дӕр
аргьгонд уыдис ӕхцайӕ, ӕмӕ йӕ афтӕмӕй истой. Уӕлдай
ӕхсызгондӕрӕн истой ӕрхуы дзауматӕ ӕмӕ хӕцӕн-
гӕрзтӕ— ирон топп ӕмӕ ӕхсаргард.
Чызгӕрвыст ӕмӕ чындзхаст. Чызджы бинонтӕ ирӕд
куы райсынц, уӕд бауынаффӕ кӕнынц сиахсимӕ: кӕдмӕ
сцӕттаг кӕной сӕхи сӕ чызджы ӕрви-тынмӕ. Ӕмгьуыд
скӕнынц. Чызджы бинонтӕ ирӕды ӕхцайы иу хайӕ
райдайынц сӕ чызгӕн дзауматӕ ӕлхӕнын. Балхӕнынц ын
зӕлдаг (чындздзон) кӕлмӕрзӕн, бӕзджын зымӕгон
кӕлмӕрзӕн, глазийӕ къабайаг ӕмӕ дӕллаггуыраг
(юбкӕйаг) ноджы ӕндӕр къабайӕгтӕ дыууӕ, йе ӕртӕ.
Мидӕггаг дзауматӕн — цикъӕ 20 адылийы бӕрц. Къахыда-
рӕсӕн фыццаг заманы ӕлхӕдтой басмахъытӕ, бынтон
6	Рагон ӕмӕ нырыккон ироп ӕгъдӕугтӕ
фӕстаг рӕстӕджы та райдыдтой батинкӕтӕ ӕлхӕнын.
Вӕййы дзы цъындатӕ — ӕртӕ, цыппары фӕлыст. Ноджы
ӕвзистӕй риуӕгънӕджытӕ ӕмӕ камари (рон), дыууӕ
гобаны фистӕй ӕд цъӕрттӕ, дыууӕ хъӕццулы ӕд цъӕрттӕ,
цыппар базы дыгай цъӕрттимӕ, ӕрхуы тас ӕмӕ хъуывгъан,
иту, кӕсӕн, хӕсгард, хуыйӕн машинӕ. Фыццаг рӕстӕджы-
иу ӕлхӕдтой чырын, куыдфӕстӕмӕ та райдыдтой ӕлхӕнын
’скъаппытае (къамод), стъол/бандӕттӕ. Гауызтӕ чи ӕлхӕдта,
ахӕмтӕ дӕр-иу уыди. Ноджы сӕрӕктӕ иу-ӕртӕйы бӕрц,
сӕрак зӕнгӕйттӕн ӕмӕ сӕрак дзабыртӕн. Уымӕй дарддӕр
ма балхӕнынц, чызг йемӕ лӕвӕрттӕн кӕй ахӕсдзӕнис,
ахӕмтӕ: сиахсы фыдӕн фӕсмынӕй хорз цухъайаг, йӕ
мадӕн хорз тӕбын къабайаг, ӕфсымӕр ын куы уа, уӕд —
басылыхъ, иннӕ бинонтӕй дӕр кӕмӕн цы балхӕнынц,
кӕмӕн цы.
Чызгӕн йӕхимӕ дӕр ӕхца вӕййы, фӕдӕттынц ын,
сиахсимӕ кӕнӕ тиуимаг цы фӕсивӕд ӕрбацӕуы, уыдон,
гьемӕ фелхӕны, фӕцӕттӕ кӕны лӕвӕрттӕ: йӕ къухыл-
хӕцӕг ӕмӕ ӕмдзуарджынӕн сӕрак зӕнгӕйттӕ, кӕнӕ та
басылыхъытӕ ӕмӕ сӕрак дзабыртӕ. Ноджы сцӕттӕ кӕны
иуцалдӕр фӕлысты сӕрак дзабыртӕ, астӕубостӕ, сахаты
бостӕ, дамбацайы бостӕ ӕмӕ ӕндӕр ахӕмтӕ, цы йӕ бон
вӕййы, уыдон. Чызгӕй бирӕ дзауматӕ кӕмӕ уа, уый
кадджындӕр вӕййы, ӕмӕ уый тыххӕй алы чызг дӕр йӕхи
фӕхъары, фылдӕр истытӕ сцӕттӕ кӕныныл.
Кӕд чызджы фыд, науӕд йӕ бинонтӕ мӕрддзӕст
вӕййынц, уӕд ын цы фӕхъӕуы, уыдон ӕххӕстӕй нӕ
балхӕнынц, ӕмӕ уӕд къӕйных чызг фӕзӕгьы хъӕбӕрӕй,
хъуамӕ мын балхӕнат, цы ӕмбӕлы, уый, цы ирӕд мӕ
райстат, уымӕй, науӕд мӕнӕн худинаг уыдзӕн, фидис
мын кӕндзысты, алыбон кӕимӕ цӕрон, уыдон.
Сиахс дӕр куы базоны, цы хъӕуы, уыдӕттӕ ӕххӕстӕй
нӕ балхӕдтой, уӕд уый дӕр цӕхӕртӕ фӕкалы, цӕмӕ
гӕсгӕ не ’лхаенут, цы ӕмбӕлы, уый, ӕз ирӕддаг хорз куы
бафыстон, зӕгьгӕ. Кӕд ницы ком раттынц, ӕмӕ цы
ӕмбӕлы, уый нӕ балхӕнынц, уӕд сиахс фӕхыл вӕййы
семӕ, хъуамӕ кӕрӕдзимӕ дӕр нал фӕцӕуынц иу къорд
афонты, цалынмӕ сӕ исчи бафидауын кӕны, уалынмӕ.
Ирӕд тагъд бафидын йӕ бон кӕмӕн нӕ вӕййы, уымӕн
йӕ куырд чызг йӕ фыды хӕдзары фӕбады иу къорд азты,
ӕмӕ лӕппуйӕн куыд амал вӕййы, афтӕмӕй фӕфиды ирӕд
чысылгай. Ӕмӕ чызг цалынмӕ куырдуаты вӕййы, уалын-
мӕ, чи йӕ ракуры, уый мыггагмӕ сегасмӕ дӕр ӕмбӕхсгӕ
фӕкӕны ӕмӕ фӕуайсады. Хъазтмӕ фыццаджы хуызӕн нал
фӕцӕуы. Кӕд ын фӕндон раттынц, чи йӕ ракуры, уыдон,
уӕд ацӕуы, кӕннод нӕ. Ӕндӕр хъӕумӕ йӕ цӕуын куы
хъӕуа, уӕд дӕр ӕнӕ уыдоны бафӕрсгӕ нӕ ацӕудзӕн. Чи
йӕ ракуры, ^ыдоны хӕстӕджытӕм дӕр фӕуайсады ӕмӕ
фембӕхсы. Йӕхицӕй кӕстӕр чи уа, уыдонмӕ дзургӕ куы
кӕна, уӕддӕр сӕ цуры бадгӕ не скӕндзӕн, худинаг у,
зӕгьгӕ. Афтӕ йӕхи асламдӕры бынаты сӕвӕры, ӕгьдау
дӕттын, зӕгъгӕ.
Чызгӕн цы дзауматӕ ӕмбӕлы, уыдон иууылдӕр ӕлхӕд
куы ӕрцӕуынц, уӕд дыууӕрдыгӕй дӕр сӕхи срӕвдз
кӕнынц ӕмӕ ӕмгьуыд скӕнынц.
Ирӕд бафидгӕйӕ, бирӕ хӕдзӕрттӕ цӕрынхъом нал
вӕййынц, смӕгуыр вӕййынц, уымӕн ӕмӕ хӕдзары нал
баззайы галтӕ, бӕхтӕ ӕмӕ ӕндӕр фос. Ирон адӕмӕн та,
уӕлдайдӕр хӕхбӕсты цӕрджытӕн, сӕ цард фос ӕмӕ
зӕхкуыстӕй у. Гъемӕ галтӕ балхӕныны тыххӕй бирӕ лӕг
райсы ӕфстау ӕхца, туманӕн ӕртӕ сомы пайда алы аз,
афтӕмӕй, кӕнӕ та ус ӕрхӕссыны фӕстӕ ӕххуырсты
бацӕуы, ӕмӕ афтӕмӕй йӕ ног хаст усимӕ дӕр йӕ ноджы
бонты ницы ацӕры.
Чызгӕрвысты бонмӕ чызджы бинонтӕ бӕгӕны
бахсидынц 12—25 путы задӕй, арахъытӕ рауадзынц.
Кусӕрттаг — гал кӕнӕ къаддӕр исты, цӕрынхъом чи
вӕййы, уый та ма галимӕ — фыс-кусӕрттӕгтӕ дӕр. Ноджы
ӕрзилынц хӕстӕджытыл ӕмӕ ракурынц кӕрчытӕ, цӕмӕй
алы чындзхӕссӕджы раз дӕр ӕрӕвӕрой хицӕн карк.
Хӕстӕджытӕй фӕстӕмӕ ма фӕкурынц ӕцӕгӕлон адӕмӕй
дӕр, ӕмӕ, кӕмӕ бадзурынц, чызг ӕрвитӕм чындзы ӕмӕ
нын карк ралӕвар кӕн, зӕгъгӕ, уыдон сын кӕрчытӕ
фӕдӕттынц лӕвар. Куы срӕвдз вӕййынц, уӕд чызджы
бинонтӕ сӕ сыхаг лӕппуйы сбадын кӕнынц бӕхыл ӕмӕ
йӕ арвитынц, сӕ чызджы сын чи ракуырдта, уыдонмӕ
хонӕг иу къуыри раздӕр. Бамбарын ын кӕнынц, цӕмӕй
сын фехъусын кӕна, нӕ дзырд кӕдмӕ уыдис, уӕдмӕ нӕм
сӕмбӕлут чындзхӕсӕг, мах нӕхи сцӕттӕ кодтам, зӕгьгӕ.
Цы лӕппу бацӕуы, уый ӕрхизы, чызджы чи ракуырдта,
уыдоны кӕрты, ӕмӕ йӕ бакӕнынц хӕдзармӕ. Куы ӕрбады,
уӕд хӕдзары хистӕры бацагуры, ӕмӕ йын фӕзӕгьы, мӕн
уӕ ног хӕстӕджытӕ ӕрбарвыстой хонӕг, цӕмӕй сӕм уыцы
бон бацӕуат чындзхӕсджытимӕ. Хӕдзары хистӕр дӕр ын
бӕлвырд фӕзӕгьы, уыцы ӕмгьуыдмӕ сӕмбӕлдзыстӕм,
зӕгьгӕ.
Лӕппуйы хорз фенынц хӕрд, нозтӕй ӕмӕ йын раарфӕ
кӕнынц. Иу сом та йын лӕвар ракӕнынц, кӕд сӕм уыцы
сахат нӕ вагййы, уӕд та, чындзхӕссӕг куы бацӕуынц,
уӕд.
Лӕппу фӕстӕмӕ ӕрбацӕуы чызджы бинонтӕм ӕмӕ
сын фӕзӕгьы, уӕ ныхас уын сӕмбӕлын кодтон, зӕгьгӕ.
Чызджы бинонтӕ уӕд ӕрбахонынц сыхӕггӕй ӕмӕ сӕ
хӕсгӕджытӕй иукъорды ӕмӕ сын фӕзӕгьынц: уыцы бон
ӕмӕ уыцы бон нӕм ӕрбацӕудзысты чындзхӕссӕг.
Цыдӕридцӕр сын ӕгьдау дӕттынӕй хъӕуа — минасӕй дӕр,
алцы хъуыддагӕй дӕр — иууылдӕр сӕ сымах бар кӕнӕм.
Раттынц сӕм къӕбицы дӕгъӕл. Кусӕрттӕгтӕ дӕр сын сӕ
бар бакӕнынц.
Уыцы ӕрбахуынд адӕм, уырдыглӕуджытӕ, сӕхицӕн
хистӕр равзарынц. Алкӕмӕн дӕр рагацау йӕ куыст, йӕ
хӕстӕ сбӕлвырд кӕнынц. Ӕрцӕттӕ кӕнынц, кӕм баддзыс-
ты, уым фынгтӕ, ӕрбахӕссынц сыхӕгтӕй нуазӕнтӕ (сы-
къатӕ), чындзхӕсджыты ӕрбацыдмӕ акӕнынц кусӕрттаг,
ӕргӕвдынц кӕрчытӕ.
Чызджы бинонтӕ арвитынц ес хӕстӕджытӕм ӕмӕ сӕ
хӕлӕрттӕм. Уыдон дӕр ӕрӕмбырд вӕййынц ӕмӕ фӕкӕ-
сынц уазджытӕм, цӕмӕй буцдӕрӕй ацӕуой, уый тыххӕй.
Лӕппу йӕ къухылхӕцӕг ӕмӕ йе ’мдзуарджынимӕ
ӕрзилы чындзхӕсджытыл. Чындзхӕсджытӕ ӕрӕмбырд
вӕййынц лӕппуйы хӕдзармӕ. Се ’рбацыдмае сын сцӕттӕ
кӕнынц хӕрд, нозт, аргӕвдынц сын фыс ӕмӕ сӕ хорз
фенынц.
Цалынмӕ уыдон минас фӕкӕнынц, уалынмӕ къухыл-
хӕцӕг ӕмӕ ӕмдзуарджын сылгоймаг-чындзхӕсджыты
ӕрцӕттӕ кӕнынц. Чындзхӕссӕг цы чызджытӕ фӕцӕуы,
уыдон фӕцаразынц. Кӕд сӕхицӕн нӕ вӕййы дзӕбӕх дзау-
матӕ, уӕд ӕндӕр искӕмӕй ракурынц: риуы ӕгънӕджытӕ,
камари, глази къабатӕ, зӕлдаг кӕлмӕрзӕн, къахыдарӕс.
Чындзхӕсджытӕй алчи йӕ бӕхыл сбады, чызджытӕ
дӕр сбадынц уӕрдоны, ӕмӕ иууылдӕр иумӕ араст вӕййынц.
Чызджытӕ фӕндырӕй фӕцӕгьдынц, лӕгтӕ та заргӕ кӕ-
нынц. Цы хъӕумӕ цӕуой, уым ма сыл рухс куы уа, уӕд
сӕ цыд вӕййы афтӕ: ӕппӕты разӕй фӕцӕуы ӕртӕ, йе
дыууӕ барӕджы, уыдоны фӕстӕ чыздӕыты уӕрдон,
уӕрдоны фӕстӕ — зарын чи фӕзоны, уыцы фӕсивӕд, стӕй
та иннӕ чындзхӕсджытӕ. Чызджытӕ фӕндырӕй фӕцӕгь-
дынц, лӕппутӕ та саргъы бӕхтыл цыбыр хъазт фӕкӕнынц,
афтӕмӕй уыцы ӕмбырдӕй бацӕуынц чызджы хӕдзары
дуармӕ. Уым ӕрлӕууынц ӕмӕ фӕзарынц, цалынмӕ сын
дуар бакӕной ӕмӕ сӕ мидӕмӕ бахоной, уалынмӕ.
Фысымтӕ сӕм рацӕуынц, дуӕрттӕ бакӕнынц ӕмӕ сын
фӕзӕгьынц: «Уазджытӕ, фысым уын стӕм, мидӕмӕ нӕм
рацӕут!»
Уазджытӕ иууылдӕр уыцы ӕмхуызонӕй бацӕуынц
кӕртмӕ, ӕмӕ сӕ уӕд фысымтӕ рахизын кӕнынц.
Агъуыстмӕ раздӕр бацӕуынц чызджытӕ.
Фысымтӕй иу лӕгӕн баргонд вӕййы уазджыты
дзауматӕ бахъахъхъӕнын. Уыцы лӕгмӕ уазджытӕ раттынц
сӕ сӕргътӕ, ехсытӕ, нымӕттӕ, топпытӕ ӕмӕ ӕндӕр
дзауматӕ. Бӕхтӕ бафснайынц. Кӕд зымӕг уа, уӕд сын хос
цӕвӕрынц, кӕд ӕм хос нӕ уа, уӕд сӕ сыхӕгтӕм аласынц.
Кӕд ӕмӕ сӕрд уа, уӕд та сӕ хизынмӕ аласынц.
Уазджыты мидӕмӕ бакӕнынц, ӕрбадын сӕ кӕнынц.
Рахӕссынц уал сын раздӕр ӕртӕ уӕлибӕхы, физонӕг ӕмӕ
нозт — бӕгӕны ӕмӕ арахъ. Скувынц сӕ ӕмӕ уал чысылгай
фӕнуазынц, цалынмӕ, цы кусӕртытӕ акодтой, уыдон
цӕттӕ кӕной, уалынмӕ. Кӕстӕр фӕсивӕдӕн саразынц
хъазт, ӕмӕ уыдон та кафгӕ фӕкӕнынц: ӕрӕмбырд сын
кӕнынц чызджытӕ ӕмӕ лӕппу фӕсивӕд сыхбӕстӕй.
Куы сцӕттӕ кӕнынц хӕрд уа ӕмӕ ӕндӕр уа, уӕд
сыхӕгты зӕронд лӕджы ӕрбадын кӕнынц уазджыты
уӕлейы. Чызджы фыд цыфӕнды зӕронд лӕг куы уа, уӕддӕр
не ’рбаддзагни кувӕг, худинаг у, зӕгьгӕ, чындзхӕсджытӕ
кӕм фӕбадынц, уырдӕм ӕппындӕр нӕ бацӕуы. Уазджыты
сбадын кӕнынц иууылдӕр, дыууӕ кӕнӕ ӕртӕ кӕстӕрӕй
фӕстӕмӕ. Уыдон та вӕййынц сӕ чындзхӕссӕг чызгӕм-
бӕлтты цур. Чындзхӕсджытӕ вӕййынц 50, 60, 100 адӕйма-
джы ӕмӕ суанг 140 адӕймаджы дӕр, стыр чындзхаст куы
вӕййы, уӕд. Хистӕртӕм бахӕссынц ӕртыгай уӕлибӕхтӕ,
сӕ уӕлӕ хъӕдын уӕхстытыл конд физонджытӕ ӕмӕ
кусарты базыг, раттынц сӕм кӕмӕ бӕгӕны, кӕмӕ арахъ.
Фысымты хистӕр райдайы кувын, цӕмӕй, цы хъуыддаджы
тыххӕй ӕрӕмбырд сты, уый амондцжын фӕуа, уый тыххӕй.
Иууылдӕр сӕ худтӕ сисынц ӕмӕ афтӕмӕй, чи лӕугӕйӕ,
чи бадгӕйӕ оммен фӕкӕнынц.
Фысымты хистӕр куывд куы фӕвӕййы, уӕд аходынмӕ
бацӕуы къухылхӕцӕг кӕнӕ ӕмдзуарджын ӕмӕ райсы ӕртӕ
чъирийы, базыг, физонӕджы карст ӕмӕ сӕ ацаходынмӕ
ахӕссы сиахсмӕ. Сиахс та уыцы рӕстӕджы фӕлӕууы
сенӕйы, науӕд дуармӕ ӕмӕ сӕ ацаходы.
Уазджыты хистӕр дӕр скувы, ӕмӕ уымӕ та иннӕ
кӕстӕртӕй исчи бацӕуы аходынмӕ. Кувӕггаг та ӕндӕр
искӕмӕ авӕры.
Уазджытӕ ӕрбадынц. Раздӕр ӕркӕрдынц дзул, уый
фӕстӕ ӕрӕвӕрынц чъиритӕ, физонӕг ӕмӕ къуылдых фыд.
Хистӕрты фынгтыл уӕлдайӕн ӕрӕвӕрынц, цы кусӕртытӕ
акодтой, уыдоны сӕртӕ ӕмӕ бӕрзӕйтӕ, ирон адӕммӕ
уыцы хӕйттӕ кадджын куыд сты, уымӕ гӕсгӕ. Хистӕрты
фынгтыл ӕрӕвӕрынц фӕхсынтӕ, ӕнӕхъӕн фысы фӕстаг
ӕрдцжытӕ дӕр. Фынгтӕ куы байдзаг кӕнынц алы минасӕй,
уӕд уазджыты раз ӕрлӕууын кӕнынц уырдыгыстджыты —
алы 10—12 уазӕгӕн дӕр хицӕн уырдыгыстӕг. Ӕппӕты
хистӕр, йӕ дзырд кӕстӕртӕм куыд фехъуыса, афтӕмӕй
рагаджидау кӕны ӕмӕ йӕ аназы. Алчидӕр цалынмӕ аназы,
уалынмӕ нӕма бавналы хӕрынмӕ, худинаг у, зӕгъгӕ, ома
нӕ фыдӕлтӕй афтӕ баззадис ӕгъдау, ӕмӕ чи куыд аназы,
афтӕ райдайы хӕрын. Фыццаг гаджидау баназынц стыр
хуыцауы тыххӕй, ӕмӕ йӕ нуазӕн дӕр ничи ратдзӕн, стыр
хуыцауы номыл цы гаджидау рауадзынц, уый дӕтгӕ нӕу,
зӕгьгӕ. Дыккаг гаджидау хистӕр рауадзы Уастырджийы
номыл ӕмӕ уӕд йӕ нуазӕн сгуыимӕ авӕры уазджыты
кӕстӕр къордӕн. Хистӕры гаджидау уазджытӕ дӕр
баназынц кӕрӕй-кӕронмай. Ӕртыккаг гаджидау (сидт)
хистӕр фӕкӕны дыууӕ хӕстӕджы цӕрӕнбоны тыххӕй.
Уымӕй фӕстӕмӕ гаджидӕуттӕ вӕййынц алыхуызон.
Кӕд хъӕуы зиан вӕййы, ӕрӕджы чи амард, ахӕм, уӕд
цалынмӕ зианджын ӕрбацӕуа ӕмӕ искӕй ныззарын кӕна,
уалынмӕ нӕ фӕзарынц. Зианджын дӕр фӕзоны, цалынмӕ
уый дзырд радта, уалынмӕ уыцы чындзхӕсджытӕ хъӕлдзӕг
нӕ уыдзысты, ома нӕ ныззардзысты ӕмӕ не скафдзысты.
Уымӕ гӕсгаг бацӕуы чындзхӕсджыты размӕ ӕмӕ
фысымтӕй фӕкуры, цӕмӕй хъӕлдзӕг уой, уый тыххӕй.
Уӕд ын фӕзаггьынц, уазджытӕ хъӕлдзӕг цӕмӕй уой, уый
дӕ кӕд фӕнды, уӕд дӕхӕдӕг ныззар раздӕр, зӕгъгӕ. Гъемӕ
кӕд зарын фӕзоны, уӕд ныззары, кӕннод та йӕм
хӕстӕгдӕр чи вӕййы, уый ныззарын кӕны. Зард куы
фӕвӕййынц, уӕд ын хистӕртӕ арфӕ ракӕнынц, бирӕ азты
ӕнӕ зианӕй фӕцӕр, зӕгьгӕ, ӕмӕ йын нуазӕн раттынц.
Ӕмбис нозт куы фӕвӕййынц, уӕд та хистӕр рагаджи-
дау кӕны цыппар уды цӕрӕнбоны тыххӕй: чындз, сиахс,
къухылхӕцӕг ӕмӕ ӕмдзуарджыны. Гаджидау вӕййы цыппар
нуазӕнӕй. Фысымты фӕсивӕд ӕрбацӕуынц ӕмӕ хистӕры
цур ӕрлӕууынц. Уый куы райдайы нуазын, уӕд фӕсивӕд
хъӕлдзӕгӕй къӕрццӕмдзӕгъдимӕ «айс ӕй, аназ ӕй»-ы
зарӕг фӕкӕнынц, ӕмӕ цалынмӕ иууылдӕр цыппӕргӕйттӕ
бануазынц, уӕдмӕ сӕ зард нӕ ныууадзынц. Уый фӕстӕ та
хистӕр дынджыр дзӕбидыры сыкъайӕ рагаджидау кӕны
Уастырджийы тыххӕй, науӕд та ӕндӕр истӕй тыххӕй.
Уазджытӕ сӕхӕдӕг дӕр фӕзарынц ӕмӕ сӕ нуазӕнтӕ
фӕдӕттынц, сӕ цуры чи фӕлӕууы, уыдонӕн, сӕ цуры та
фӕлӕууы бирӕ фӕсивӕд, стӕй хистӕртӕ дӕр, фысымтӕ
чызгӕрвитӕг кӕй ӕрхуыдтой, ахӕмтӕ. Уыдон ӕхсӕв-бонмӕ
уазджыты цур уырдыг фӕлӕууынц, ӕгъдау фӕдӕттынц
чындзхӕсджытӕн.
Уазджыты фынгтыл цы хӕринӕгтӕ вӕййы, уыдон куы
ӕруазал вӕййынц, уӕд та хъарм лывзӕ ӕрӕвӕрынц,
цӕмӕй нозтимӕ хъарм хӕринаг уа, уый тыххӕй. Уазджытӕ
арфӕйы хай ӕмӕ нуазӕн барвитынц ӕфсинтӕн. Сӕ
хъӕуккаг чызг, цы хъӕуы бадынц, уыцы хъӕуккаг ус куы
уа, уӕд уымӕн дӕр арвитынц нуазӕн ӕмӕ хай, кады
тыххӕй, рох нӕ нӕ дӕ, зӕгьгӕ. Ӕмӕ уый дӕр йӕхицӕй
ныббуц вӕййы ӕмӕ сын райсоммӕ хуын саразы. Хистӕртӕ
бонмӕ ӕввахс кӕстӕртӕн раттынц хъазтмӕ ацӕуыны бар.
Уӕд чындзхӕсджыты кӕстӕртӕ сыстынц ӕмӕ, сӕ
разӕй иу лӕг фысымтӕй, афтӕмӕй бацӕуынц хъазтмӕ
нуазӕн ӕмӕ сгуыимӕ. Уазджытӕй иу раарфӕ кӕны, хъазты
цы фӕсивӕд ис, уыдонӕн, ӕмӕ нуазӕн авӕрынц
чызджытӕй иумӕ, сгуы та лӕппутӕй искӕмӕ. Чызг нуазӕн
райсы ӕмӕ йӕ ӕнӕ сдзургӕйӕ авӕры, нуазӕн чи
ӕрбахаста, уыцы уазджыты размӕ цы уазджытӕ уыдис
хъазты, уыдонӕй искӕмӕ. Уый раарфӕ кӕны, нузӕн чи
ӕрбахаста, уыдонӕн чызджы номӕй, стӕй та чызгӕн йӕхи-
цӕн. Афтид сыкъа авӕры фӕстӕмӕ, цы чызг ӕм ӕй радта,
уымӕ. Чызг фӕлӕууы йӕ разы, цалынмӕ йӕ аназа, уалын-
мӕ ӕмӕ уый фӕстӕ сыкъа авӕры, чи йӕм ӕй радта, уымӕ.
Хъазты ӕгьдаумӕ чи фӕкӕсы, уый фӕндыр ӕрцӕгьдын
кӕны, ӕмӕ та райдайынц кафын. Хъуамӕ чындзхӕсджытӕ
иннӕ адӕмӕй раздӕр ӕмӕ арӕхдӕр кафой, стӕй ӕгьдаумӕ
кӕсӕджы ӕвастӕй хъуамӕ мачи скафа.
Хистӕр чындзхӕсджытӕ, бон нӕма срухс вӕййы, афтӕ
сыстынц. Хуыссӕг кӕй ӕрцахсы, уыцы хистӕртӕн
хуыссӕнтӕ бакӕнынц ӕмӕ сӕ схуыссын кӕнынц, иннӕтӕ,
куы сбон вӕййы, уӕд дуармӕ рацӕуынц ӕмӕ кӕрӕдзи
дӕлӕрмттыл ныххӕцынц, цӕлхӕмбырдӕй фӕсимынц,
«Чепена»-йы зарӕг фӕкӕнынц, афтӕмӕй.
Къухылхӕцӕг ӕмӕ ӕмдзуарджын фӕцӕттӕ кӕнынц
чызджы, амӕлттӕ кӕнынц, цӕмӕй тагьддӕр фӕрӕвдз уа,
уый тыххӕй. Кӕд исты хъуӕггӕ уа чызг, уӕд йӕхӕдӕг
фӕзӕгьы къухылхӕцӕг ӕмӕ ӕмдзуарджынӕн, ӕмӕ уыдон
амал фӕкӕнынц се ссарынӕн. Исты дзырддаг ма куы вӕййы
дыууӕ хӕстӕджы ӕхсӕн, уӕд уый дӕр бадзӕбӕх кӕнынц
уыдон. Цалынмӕ хистӕр уазджытӕ хуысгӕ фӕкӕнынц,
уалынмӕ фысымтӕ ногӕй райдайынц минас цӕттӕ кӕнын.
Чындзхӕсджытӕй бирӕ ацӕуынц ӕдӕр хӕдзӕрттӕм
хуыссынмӕ. Кӕстӕр фӕсивӕд не схуыссынц, фӕлӕ
фӕкафынц.
Фысымтӕ куы сцӕттӕ кӕнынц сӕ минас, уӕд
чындзхӕсджыты ӕрбадын кӕнынц сӕ фыццаг бадӕнты,
кӕстӕртӕй фӕстӕмӕ. Ӕрӕвӕрынц фынгтыл раздӕр дзултӕ,
цӕхдӕттӕ, дзидза, уый фӕстӕ ӕрбахӕссынц хистӕртӕм
чъиритӕ, хъӕдын уӕхстыл конд физонӕг сӕ уӕлӕ ӕвӕрд,
афтӕмӕй, ӕмӕ дынджыр къусы бӕгӕны, стӕй сыкъайы
арахъ. Хистӕртӕ сӕ айсынц ӕмӕ райдайынц худаистӕй
кувын, иннӕтӕ дӕр сӕ худтӕ сисынц ӕмӕ оммен фӕкӕ-
нынц, Куывд куы фӕвӕййынц, уӕд ацаходынц къухылхӕ-
цӕг ӕмӕ ӕмдзуарджын. Райдайынц ногӕй нуазын ӕмӕ
хӕрын. Кӕд ӕххӕссой, уӕд чындзхӕсджытӕн ӕрӕвӕрынц
лӕгӕн карк ӕнӕхъӕнӕй фыхӕй, кӕннод, куыд амал
вӕййы, афтӕ, стӕй хъарм фыдджынтӕ, науӕд та цӕрвджын
уӕлибӕхтӕ ӕмӕ хъайла.
Чызг чи ӕрвиты, уымӕн хъӕубӕстӕ, йӕ хӕстӕджытӕ
ӕмӕ йӕ хӕлӕрттӕ фӕхӕссынц хуынтӕ. Кӕд ӕмӕ гыццыл
хъӕу вӕййы, уӕд сын дзырдгонд дӕр вӕййы, чызг чындзы
чи ӕрвита, уымӕн алы хӕдзар дӕр хъуамӕ хуын ӕрхӕсса,
зӕгъгӕ.
Хуынтӕ фӕхӕссынц афтӕ: ӕртӕ уӕлибӕхы, сӕ уӕлӕ
карк кӕнӕ ӕйчытӕ, йе хъайлайы тӕбӕгь, стӕй нозт —
бӕгӕны кӕнӕ арахъ агуйны ӕрдӕджы бӕрц, йе та къаддӕр.
Цы хуынтӕ ӕрцӕуы, уыдон чындзхӕсджыты размӕ
бахӕссынц ӕмӕ сӕ хистӕртӕ скувынц, цӕмӕй сӕ хуынтӕ
барст фӕуой ӕмӕ чындз фӕндараст фӕуа. Хуынтӕ чи
ӕрхӕссы, уыдонӕн сӕхицӕн дӕр арфӕтӕ ракӕнынц.
Хуынтӕ ӕрӕвӕрынц чындзхӕсджыты фынгтыл. Цас
фылдӕр хуынтӕ ӕрцӕуа, уыйас фысым кадджындӕр вӕййы
чындзхӕсджыты цӕсты.
Чындзхӕсджытӕ ӕрӕмбырд кӕнынц се ’хсӕн ӕхца.
Кӕд сӕ ӕхсӕвы уынд сӕ зӕрдӕмӕ фӕцӕуы, уӕд раттынц
фӕйнӕ 1—2 сомы, кӕннӕуӕд та — фӕйнӕ 50 капеччы.
Ӕцӕг хистӕртӕ 1 сомӕй кьаддӕр нӕ фӕдӕттынц. Ӕхца
сӕм гыццыл куы ӕрӕмбырд вӕййы, уӕд ма, чындз чи
хӕссы, уымӕй райсынц 10 сомы бӕрц ӕмӕ ӕхцатӕ снысан
кӕнынц афтӕ: чызджы мадӕн, кӕрдзынгӕнӕгӕн, хӕдзары
ма ӕндӕр устытӕ куы уа, уӕд уыдонӕн, уырдыг цы
фӕсивӕд фӕлӕууы, уыдонӕн, дзагдарӕн ӕмӕ ноджы
кӕмӕн ӕмбӕла, уыдонӕн. Кӕд ӕмӕ чындз хорз арӕзт нӕ
уа, уӕд ма дзы уымӕн дӕр исты ӕфсонӕй ралӕвар кӕнынц.
Уыцы ӕхца иуы бар бакӕнынц, цӕмӕй сӕ, ӕмбисхӕрд
куы уой, уӕд радта. иууылдӕр сӕ куыд фехъусой, афтӕмӕй.
Кӕмӕ сӕ раттынц, уый, куыд ын бацамонынц, афтӕ
бакӕны. Сысты ӕмӕ ракуры хистӕртӕй ныхасы бар. Йӕ
худ сисы ӕмӕ фӕзӕгьы: «Хуыцау, уӕдӕ ӕз цы дыууӕ
ныхасы зӕгъон, уыдон барст фӕуӕнт, стӕй, цы гыццыл
ӕхца радтон, уыдон та хайыр рӕуӕнт, бирӕйы бӕркад сӕ
уӕд, кӕмӕн сӕ дӕттӕм, уыдонӕн». Ранымайы, кӕмӕн
цас саккаг кодтой, уый ӕмӕ сӕ ратты уырдыглӕуджытӕй
иумӕ. Уый сӕ райсы ӕмӕ раарфӕ кӕны, уӕ лӕвӕрттӕ бирӕ
уӕнт, зӕгъгӕ, ӕмӕ йӕм авӕры нуазӕн арфӕйы тыххӕй.
Уазджытӕн та дарддӕр къӕрццӕмдзӕгъдӕй, хъӕлдзӕг
зардгӕнгӕйӕ, фӕнуазын кӕнынц.
Къухылхӕцӕг ӕмӕ ӕмдзуарджын чындзы йӕ хотӕ ӕмӕ
йе ’фсымӕртимӕ ӕхсӕвы акӕнынц куывды, хъӕуы мидӕг
цы дзуар уа, уырдӕм, цӕмӕй йӕ фӕндараст фӕкӕна, уый
тыххӕй ӕмӕ дзы нысайнаг цӕвӕрынц ӕвзист ӕхцайӕ.
Дзуары агъуысты кӕд нозтӕй исты уа, уӕд ын фӕдзӕхсӕн
ацаходын кӕнынц. Ирон адӕмӕй иутӕ чырыстон дин,
иннӕтӕ та пысылмон дин кӕнын куы райдыдтой, уӕдӕй
нырмӕ ма чырыстон хъуамӕ аргъаугӕ дӕр скӕна,
пысылмон та нӕчехы гӕххӕтт ныффыссын кӕна.
Аргьауӕггаг ӕмӕ нӕчехы гӕххӕтт кӕнӕггаг хъуамӕ
бафидой сиахс ӕмӕ къухылхӕцӕг.
Чындзӕн цалынмӕ йе ’фсымӕр кӕнӕ йӕ мадырвад
зӕгъа, уалынмӕ йӕ чындздзон дзауматӕ не скӕндзӕн,
уыдон та йын фӕзӕгъынц уӕд, ӕмӕ дыууӕ хӕстӕджы
ӕхсӕн дзырдцагӕй куы ницыуал вӕййы.
Йӕ дзауматӕ кӕнын куы райдайы, уӕд ын феххуыс
кӕнынц чызджытӕ кӕнӕ чындзытӕ, фӕлӕ йын иннӕ
чызджытӕ та йӕ дзауматӕй исты бамбӕхсынц, ӕмӕ сын
цалынмӕ къухылхӕцӕг 2 сомы бӕрц бафиды, уӕдмӕ сӕ
нӕ раттынц. Чындз йӕ дзауматӕ конд куы фӕвӕййы, уӕд
та йӕ хуыссӕнтыл сбадын кӕнынц, ӕмӕ та уырдыгӕй
хизӕггаг дӕр бафидынц 1—2 сомы.
Уыдӕттӕ куы ахицӕн вӕййынц, уӕд адзурынц чындз-
хӕсджыты кӕстӕр фӕсивӕдмӕ, ӕмӕ уыдон ӕрбацӕуынц
чындзы цурмӕ. Уырдӕм ӕрбахӕссынц ӕртӕ чъирийы
нозтнмӕ, ӕмӕ сӕ къухылхӕцӕг скувы. Куывд куы
фӕвӕййы, уӕд ацаходын кӕнынц чындзӕн, цӕмӕй
фӕндараст фӕуа, уый тыххӕй. Къухылхӕцӕг ӕмӕ ӕмдзуар-
джын сӕ худтӕ сисынц, чындзы цӕнгтыл ныххӕцынц ӕмӕ
рараст вӕййынц хӕдзармӕ сындӕггай, фӕсивӕд фӕзарынц,
фӕндырӕй дӕр фӕцӕгьдынц, афтӕмӕй. Хӕдзармӕ куы
бахизынц, уӕд фӕсивӕд фӕхъӕр кӕнынц: «Фарн
фӕцӕуы!» Хистӕртӕ дӕр фӕдзурынц: «Амонд йемӕ,
афтӕмӕй ӕрбацӕуӕд!» Фӕсивӕд уыцы рӕстӕг дамбацатӕй
гӕрӕхтӕ фӕкӕнынц. Цалынмӕ Сафайы (рӕхысы) цурмӕ
фӕцӕуынц, уалынмӕ чызджытӕ ӕмӕ чындзытӕ къухылхӕ-
цӕгӕн ӕмӕ ӕмдзуарджынӕн сӕ цухъатӕ аскъуыдтӕ
кӕнынц фӕстӕрдыгӕй. Чындз цалынмӕ Сафайы цур
ӕрлӕууы, уалынмӕ фӕкӕны кӕугӕ. Бахӕссынц та ӕртӕ
чъирийы физонӕгимӕ ӕмӕ дынджыр куысийы дзаг бӕгӕны
хистӕрмӕ, ӕмӕ та уый скувы хуыцаумӕ ӕмӕ Бынаты-
хицаумӕ, цӕмӕй, сӕ бынӕй чындзы цы чызг цӕуы, уый
фӕндараст фӕкӕной. Куывд куы фӕвӕййы, уӕд ацаходын
кӕнынц чындзӕн. Уый нӕ фӕцаходы, фӕлӕ йын дзы
уӕддӕр йӕ былтӕ ацахорынц. Сафайы алфамбылай йӕ
ӕрзилын кӕнынц, ӕмӕ йын чындз аба кӕны, цӕмӕй йӕ
фӕндараст фӕкӕна, уый тыххӕй.
Цалынмӕ чындзы рӕвдз кӕной, уалынмӕ кӕстӕр
чындзхӕсджытӕ фысымты фӕсивӕдимӕ бӕхтӕ ӕмӕ
уӕрдӕттӕ сцӕттӕ кӕнынц. Чындзы дзауматӕ сӕвӕрынц
хицӕн уӕрдоны. Чындз хӕдзарӕй куы рараст вӕййы, уӕд
ӕй, сындатгай къахдзӕфтӕгӕнгӕйӕ, ракӕнынц кӕртмӕ,
фӕсивӕд йемӕ заргӕ фӕцӕуынц, афтӕмӕй. Кӕрты йӕ уӕр-
доны (фӕстагмӕ та бричкӕйы, кӕнӕ тачанкӕйы) сбадын
кӕнынц. Хӕдзарӕй куы рараст вӕййынц, уӕд фӕсивӕдӕй
исчитӕ дуар сӕхгӕнынц ӕмӕ сӕ нӕ фӕуадзынц, цалынмӕ
сын исты раттынц, уалынмӕ. Къухылхӕцӕг ӕмӕ ӕмдзуар-
джын та бафидынц 1 —2 сомы, ӕмӕ сын уӕд дуар бакӕнынц.
Чызг-чындзхӕсджытӕй иуы фӕсивӕд бамбӕхсынц, ӕмӕ
иугӕр чындз уӕрдоны куы сбада, уӕд бирӕ лӕууын худинаг
у, ӕмӕ та уыцы чызджы тыххӕй дӕр бафидынц ӕхца 2—3
сомы. Уӕджытӕ уӕдмӕ сбадынц иууылдӕр сӕ бӕхтыл.
Чызджытӕ фӕцӕгьдынц фӕндырӕй, чындзхӕсджыты кӕс-
тӕртӕ радыгай бӕхтыл фӕхъазынц. Чындзытӕ ӕмӕ
чызджытӕ рагацау сцӕттӕ кӕнынц тырыса, бахуыйынц ыл
астӕубостӕ, дамбацайы бостӕ, сӕракдзабыртӕ ӕмӕ ӕндӕр
ахӕмтӕ. Рахӕссынц ӕй ӕмӕ йӕ фӕуӕй кӕнынц, дзауматӕ
цӕй аргъ уой, уымӕй дыууӕ, ӕртӕ хатты фылдӕрыл, фӕлӕ
йӕ уӕдцӕр чындзхӕсджытӕ балхӕнынц. Чындз кӕргӕй куы
рараст вӕййы, уӕд чындзхӕсджыты фӕсивӕд райдайыни
топпытӕй гӕрах кӕнын, зарын ӕмӕ бӕхтыл хъазын. Тырыса
раттынц, хуыздӕр бӕхыл чи фӕбады, уымӕ, уый тыххӕй
ӕмӕ, фысымтӕй семӕ чи рацӕуы бӕхтыл, уыдон фӕхъа-
вынц уыцы тырыса фӕстӕмӕ раскъӕфынмӕ.
Чындзхӕсджытӕ кӕртмӕ куы рацӕуынц, уӕд уырдыг-
лӕуджытӕ рахӕссынц кӕртмӕ ӕртӕ чъирины, фарс
физонӕг ӕмӕ арахъы дурын сыкъаимӕ, науӕд та бӕгӕныйы
куыси сиахсӕггаг, чындз чи хӕссы, уыцы хӕдзары кӕнӕ
мыггаджы сиахс дзы чи уа, уымӕн, ӕмӕ сӕ хъуамӕ уый
балхӕна ӕртӕ сомӕй, йе фондз сомӕй. Чындзхӕсджытимӕ
цы фӕсивӕд ацӕуы бӕхтыл фысымтӕ ӕмӕ хъӕубӕстӕй,
уыдон фӕцархайынц худ кӕнӕ тырыса аскъӕфыныл ӕмӕ,
сӕ къухы исты куы бафты, уӕд ӕй фӕстӕмӕ фӕхӕссынц
сӕхимӕ. Чындзхӕсджытӕ дӕр ӕй кӕм фӕуадзынц, бӕхтыл
ӕй фӕсте асурынц ӕмӕ, кӕд сӕ бӕхтӕ уайагдӕр уой, уӕд
ӕй фӕстӕмӕ байсынц. Кӕд ӕй нӕ баййӕфтой, уӕд скъӕфӕг
худ кӕнӕ тырыса бахӕссы, чындз кӕцӕй рацыд, уырдӕм,
ӕмӕ та чындзхӕсджытӕй исчитӕ йӕ фӕдыл бацӕуынц ӕмӕ
та йӕ балхӕнынц истӕмӕй.
Хъӕубӕсты фӕсивӕд бакӕсынц, уӕджыты кӕстӕртӕй
дзӕбӕх цухъа, йе дзӕбӕх худ кӕуыл уа, уымӕ ӕмӕ йыл
сӕ зӕрдӕ куы фӕдарынц, уӕдӕ нын нӕ дзырдӕн аргъ
скӕндзӕн, зӕгъгӕ, уӕд бауынаффӕ кӕнынц, цӕмӕй
уыцы дзаума баивой ӕвзӕрдӕр дзаумайӕ. Бацӕуынц ӕм иу
къордӕй, ӕрлӕууынц йӕ разы ӕмӕ йын ӕртаурӕгъ кӕнынц
дардыл — мӕнӕ ацы ӕмгары фӕнды, дӕ номыл дӕ дзӕбӕх
дзаума куы фӕдарид, уый, зӕгьгӕ. Рацӕуы сӕм бирӕ
ныхӕстӕ. Уый дӕр бамбарын кӕны, йе ’мбӕлттӕй кӕмӕн
ӕмбӕлы, уыдонӕн, ӕмӕ кӕд сразы вӕййынц, уӕд йӕ хорз
дзаума ратты, цы ӕмгар ӕй фӕкуры, уымӕн, йӕ бӕсты та
райсы ӕвзӕр ахӕм дзаума. Куы баивынц, уӕд ӕм ӕрбахӕс-
сынц арфӕйы нуазӕн ӕмӕ сгуы, ӕмӕ йын, иууылдӕр ӕй
куыд фехъусой, афтӕ раарфӕ кӕнынц, ахӕм ӕгьдауджын
ӕмгар у, зӕгьгӕ. Уый дӕр йӕхицӕй ныббуц вӕййы.
Чындзхӕсджытӕ фӕндагыл чындзы уӕрдоны фӕстӕ
куы фӕцӕуынц, уӕд бӕхджынтӕ кӕрӕдзийы худтӕ фес-
къӕфынц ӕмӕ худ феппарынц чындзы уӕрдонмӕ, йемӕ
чи фӕбады, уыдонмӕ, цӕмӕй чындзӕн исты лӕвар ракӕна,
уый тыххӕй. Уымӕн ӕмӕ, кӕй худ ӕрцӕуа ӕппӕрст чындзы
уӕрдонмӕ, уымӕн худинаг у, йӕ худ чындзы цурӕй
фӕстӕмӕ лӕвар райсын, ӕмӕ бафиды кӕнӕ 1 сом, кӕнӕ
50 капеччы.
Цы хъӕуӕй хӕссой чындз, уырдыгӕй сӕхи хъӕуы
ӕхсӕн дзуар (кувӕндон) куы уа, уӕд уырдӕм семӕ
рахӕссынц чъиритӕ, нозт ӕмӕ физонӕг. Уыцы дзуары цур
бауромынц, рахизынц сӕ бӕхтӕй, рахизын кӕнынц уӕрдо-
нӕй чындзы дӕр ӕмӕ скувынц уыцы дзуармӕ. Ацаходын
кӕнынц чындзӕн.
Чындз цы хӕдзармӕ фӕхӕссынц, уырдӕм куы фӕцӕй-
хӕццӕ кӕнынц, уӕд райдайынц топпытӕй гӕрӕхтӕ
кӕнын, цӕмӕй хӕдзары базоной, чындзхӕсджытӕ
ӕрбацӕуынц, уый.
Иукъорд барӕджы разӕй фӕцагайынц ӕмӕ хӕдзармӕ
сӕ бӕхтӕ фӕтӕрынц. Кӕд зӕхбын хӕдзар уа, уӕд ӕнцондӕр
бацӕуӕн вӕййы хӕдзары дуарыл. Асинтӕ кӕмӕн уа, ахӕм
хӕдзармӕ зын бацӕуӕн у, фӕлӕ иуӕй-иутӕн бантысы.
Хӕдзармӕ бӕхыл чи бацӕуа, уымӕн кады тыххӕй
ратгынц ӕртӕ чъирийы ӕмӕ нозты графин. Уый сӕ рахӕссы
ӕддӕмӕ ӕмӕ сӕ бӕхыл бадгӕйӕ, ратты, кӕрты кӕнӕ
дуармӕ цы адӕм фӕлӕууы, уыдонӕн, ӕмӕ йын уыдон
арфӕтӕ фӕкӕнынц, фӕрнӕй фӕбад дӕ бӕхыл ӕмӕ
хъаруджынӕй фӕцу де ’мгӕрттимӕ, зӕгъгӕ.
Чындзы ӕрбацыдмӕ ӕрӕмбырд вӕййынц сыхбӕсты
зӕронд устытӕ ӕмӕ хъӕубӕсты фӕсивӕд. Кӕрт йӕ тӕккӕ
дзаг вӕййы адӕмӕй. Чындзхӕсджытӕ фӕзарынц, топпӕй
гӕрӕхтӕ фӕкӕнынц ӕмӕ бӕхтыл фӕхъазынц. Кӕртмӕ куы
ӕрбахӕццӕ вӕййынц, уӕд, чындзы рахизын кӕнынц
уӕрдонӕй, чындзхӕсджытӕ дӕр ӕрхизынц сӕ бӕхтӕй.
Чындзӕн йӕ дӕлӕрмттыл ныххӕцынц къухыллӕцӕг ӕмӕ
ӕмдзуарджын ӕмӕ сындӕггай къахдзӕфтӕгӕнгӕ бацӕ-
уынц хӕдзармӕ, чындзхӕсджытӕ та сӕ алфамбылай заргӕ
фӕкӕнынц. Фӕсивӕдӕй хӕдзармӕ раздӕр чи бацӕуы,
уыдон, сӕ цары фиутӕ ауыгьд куы уа, уӕд сӕ хъамайӕ
скӕрдӕнтӕ кӕнынц, хорздзинад уыл ӕрцыди, зӕгъгӕ.
Фырцинӕй рӕхыс дӕр ныццӕфтӕ кӕнынц хъамайӕ.
Хӕдзары зӕронд устытӕ рӕнхъ ӕрлӕууынц, тынг зӕрӕдтӕ
дзы чи уа, уыдон та бадгӕ фӕкӕнынц. Чындзы сындӕг
къахдзӕфтӕгӕнгӕ куы фӕкӕнынц, уӕд ын йӕ размӕ бада-
вынц, ӕрӕджы чи райгуырд, ахӕм лӕппу ӕмӕ йын ӕй йӕ
хъӕбысы авӕрынц, лӕппутӕ араг куыд фӕуа, уый тыххӕй.
Хӕдзармӕ куы бахизынц, уӕд, заргӕйӕ, Сафайы цур
ӕрлӕууынц. Чындзы Сафамӕ ӕртӕ хатты ӕркувын кӕнынц
сӕрӕй ӕмӕ йын Сафайы йӕ былтыл дӕр авӕрынц, цӕмӕй
йӕ йӕ уазӕг бакӕна ӕмӕ бахъахъхъӕна. Уый фӕстӕ ӕртӕ
чъирийы, физонӕг ӕмӕ нуазӕн раттынц, хистӕр чи уа,
уымӕ, ӕмӕ уый скувы. Кувӕг фӕзӕгъы, цӕмӕй ног
бинойнаг амондджын къах ӕрбавӕра уыцы хӕдзармӕ ӕмӕ
Бынатыхицауы уазӕг уа, ноджы дзыхӕй бараг кыд уа,
гуыбынӕй та араг, ома бирӕ лӕппутӕ куыд ныййара, ӕмӕ
ӕндӕр ахӕм ныхӕстӕ, чи куыд арӕхсы, афтӕ. Ацы ран
ӕрхӕсдзынӕн иу ахӕм куывд:
«Хуыцау, табу дӕхицӕн, хуыцау, табу де стырдзи-
надӕн! Хуыцау, ацы уды дӕр ды радтай ӕмӕ йӕ йӕ ног
къаимӕ ӕмзай-ӕмзӕронд бакӕн. Хуыцау, дунейы хатырӕй
ӕмӕ ацы адӕмы хатырӕй сын сӕ сӕмбӕлдӕн баххуыс кӕн.
Уӕдӕ иунӕг хуыцау ӕмӕ Мады-Майрӕм, кӕй сын радтат,
уыдон сын-иу цӕринаг фӕуӕнт — авд лӕппуйы ӕмӕ
дыууӕ чызджы. Дунейы иунӕг хуыцау, йӕ цӕрӕнбынатмӕ
йӕ райгуырӕн бынатӕй хуыздӕр сахат чи рацыдис, ацы
уды уый ӕмбал фӕкӕн! йе ’мбӕлӕг хӕрзӕмбӕлӕг фӕуӕд.
Хорз Уастырджи, денджызы наутӕ чи ирвӕзын кӕны, дӕ
уазӕг сӕ кӕнӕм ацы лӕппу ӕмӕ чызджы, ӕмӕ сӕ
бахъахъхъӕ. Уымӕй фӕстӕмӕ, дунейы иунӕг хуыцау, цы
мыггагӕй рацыдис ацы чызг ӕмӕ цы мыггагмӕ ӕрцыдис,
уыдоны ӕхсӕн дыууӕтӕн дӕр арфӕйаг фӕуӕд. Хуыцау,
дӕхи сконд пехуымпартӕ ӕмӕ зӕдтӕ ахъазгӕнӕг фӕуӕнт
ацы дыууӕ удӕн. Кувӕджы куывдтӕ дзӕбӕхӕй ӕрцӕуын
кӕ, хуыцау, ӕмӕ ацы уд хӕххон цӕджындзау бындурджын
фӕуӕд. Хуыцау, нӕ ныхӕстӕ курдиаты сахат фӕуӕнт, ӕмӕ
ацы чындз цы мыггаджы ӕхсӕнмӕ ӕрцыдис, уыцы
мыггаджы ӕхсӕн каркау бӕдулджын куыд уа, сау хъӕды
бӕласау уидагджын, уыцы арфӕ ракӕн. Кӕд сау хъӕды
бӕрзонд бӕласы сӕрмӕ коцора бахӕрынмӕ гал схиздзӕнис
йӕхи бафсадынмӕ, уӕд ын хингӕнӕджы тых тых кӕнӕд,
науӕд ӕмӕ, кӕд гал сау хъӕды бӕласы цъупмӕ не
схиздзӕнис, уӕд ын хингӕнӕг хин ма скӕнӕд ӕмӕ йын
мацы уӕд хинӕй. Ацы цӕхх ӕмӕ кӕрдзын дӕу руаджы сты,
хуыцау, ӕмӕ ацы чызг ӕмӕ лӕппу сӕ къухылхӕцӕг ӕмӕ
ӕмдзуарджынимӕ хорз фӕцӕрӕнт фӕстагмӕ.
Ныр у, хуыцау, ӕмӕ цӕмӕй ацы чындзмӕ ӕхсары
бӕсты адӕмы ӕхсӕн ӕфсарм радтай, уый дӕу бафӕндӕд.
Гъе дунейы иунӕг хуыцау, дзыхӕй бараг ӕй фӕкӕн. Гъе
Мады-Майрӕм, ды та йӕ гуыбынӕй араг фӕкӕн, авд
лӕппуйы йын ралӕвар кӕн, стӕй ноджы дыууӕ чызджы —
авдӕн узджытӕ. Гъе дунейы иунӕг хуыцау, кувджыты
хистӕр Хъӕрӕмыс, ӕмӕ, дунейы иунӕг хуыцау, ды та сӕ
хорзӕй ӕрӕмыс ацы чызг ӕмӕ лӕппуйы. Ӕмбал кӕмӕн
нӕй, уыцы иунӕг хуыцау, хӕдзары къӕсӕрӕй рахызт ацы
чызг ӕмӕ, цы хӕдзары къӕсӕрӕй ӕрбахызт, уым амонд-
джынӕй фӕцӕрӕд. Къӕсӕры Уастырджи йын ӕххуысгӕнӕг
уӕд ацы чызгӕн. Цы хорз ӕфсины къухмӕ ӕрцыдис, уый
фӕндиаг уӕд. Де ’зӕр хорз, дӕ райсом хорзӕй фӕцӕрӕд
ацы мыггаджы ӕхсӕн, йе ’взӕры кой макуы райхъуысӕд.
Гъе, рӕстмӕгӕнджытӕ, нӕ ныхӕстӕ, нӕ куывдтытӕ нын
рӕстмӕ фӕкӕнут. Ӕдылы нӕ кувӕг, Рӕстӕ нӕ уацхӕссӕг.
Хъусджытӕй зӕрдиаг арфӕ чи кӕны, уыдоныл хуыцауы
арфӕ ӕрцӕуӕд».
(Къарджиаты Бесӕгъуыры ныхӕстӕ).
Кувыны рӕстӕг хӕдзары цы нӕлгоймӕгтӕ вӕййы,
уыдон иууылдӕр сӕ худтӕ сисынц ӕмӕ оммен фӕкӕнынц
кувӕджы ныхӕстӕм. Куывд куы фӕвӕййы, уӕд ацаходын
кӕнынц чындзӕн (йӕ был ын дзы ацахорынц, уый
йеддӕмӕ аходгӕ нӕ фӕкӕны). Чъиритӕ ӕмӕ физонӕг
лӕппутӕ аскъӕфынц.
Чындзы зӕронд устыты ’рдӕм хӕстӕг бакӕнынц
къухылхӕцӕг ӕмӕ ӕмдзуарджын, ӕмӕ уӕд уый сӕ
адкӕмӕн дӕр йӕ сӕрӕй ныллӕг ӕркувы. Уый фӕстӕ йын
раттынц йӕ къухмӕ царвы къус уидыгимӕ, ӕмӕ алы усӕн
дӕр йӕхи къухӕй уидыджы дзаг царв йӕ дзыхы акӕны,
ӕмӕ йӕ уый дӕр ахӕры, стӕй йын алчидӕр раарфӕ кӕны,
царв дзыхӕн куыд адджын у, афтӕ адджынӕй фӕцӕр дӕ
лӕгимӕ, дӕ хӕдзары бинонтимӕ ӕмӕ хъӕубӕстимӕ дӕ
зӕронды бонмӕ, зӕгьгӕ.
(Уыцы царв къухылхӕцӕг ӕмӕ ӕмдзуарджын чъиритӕ
ӕмӕ нозтимӕ ӕрбахӕссынц, чызг чындзы кӕцӕй рацыдис,
уыцы хӕдзарӕй).
Хъуамӕ ӕмбис лӕвӕрд куы фӕвӕййы, уӕд ын йӕ
царвы къус аскъӕфынц кӕстӕр фӕсивӕд.
Уыцы митӕ куы ахицӕн вӕййынц, уӕд араст вӕй-
йынц, чындзӕн йӕхи номыл цы уат сцӕттӕ кодтой,
уырдӕм ӕмӕ йӕ заргӕ бакӕнынц, уым ӕй ӕрлӕууын
кӕнынц къулы ӕнцой, ӕмӕ къухылхӕцӕг ӕртӕ чъирийы
нозтимӕ скувы, чындзӕн йӕ ног бынат амондцжын куыд
фӕуа, ӕмӕ йын дзы бирӕ лӕппутӕ куыд райгуыра, уымӕ.
Уый фӕстӕ саразынц уаты хъазт, ӕмӕ ӕхсӕв-бонмӕ
лӕппутӕ ӕмӕ чызджытӕ фӕкафынц. Чындзхӕсджытӕй ма
уым чи вӕййы, уыдоны ӕрбадын кӕнынц ӕмӕ сӕ хорз
фенынц. Чындз чи ӕрхаста, уый хъуамӕ ӕхсӕвы кусарт
акӕна чындзхӕсджыты номыл.
Хӕдзары бинонтӕн, уӕлдайдӕр та, хистӕр дзы чи уа,
уымӕн алчидӕр йӕ къух фӕисы ӕмӕ раарфӕ кӕны, цӕмӕй
сӕ чындз амондджын фӕуа, уый тыххӕй. Афтӕ фӕарфӕтӕ
кӕнынц къухылхӕцӕг ӕмӕ ӕмдзуарджынӕн дӕр.
Чындз чи ӕрхӕссы, уыдон бӕгӕны бахсидынц 10—16
меркъайы задӕй, арахъ дӕр рауадзынц 12—15 агуианы
бӕрц, стӕй кусӕрттаг гал, науӕд та, 2—3 азы кӕуыл цӕуа,
ахӕм уӕныг. Бамбарын кӕнынц сӕ хӕстагджытӕн, цӕмӕй
сӕм ӕрцӕуой чындз ӕрхӕссыны бонмӕ. Фехъусын
кӕнынц, ӕндӕр хъӕуты сын цы хӕстӕджытӕ вӕййы,
уыдонӕн дӕр. Ӕндӕрхъӕуккаг хӕстӕджытӕ дӕр сӕхи
сцӕттӕ кӕнынц ӕмӕ ӕрбацӕуынц хуынтимӕ.
Чындз цы ӕхсӕвы ӕрхӕсдзысты, уымӕн йӕ райсомы
раджы сыстынц сыхаг кӕстӕриуӕггӕнджытӕ. Уыдон
аргӕвдынц кусӕрттаг ӕмӕ йӕ сфыцынц иууылдӕр
тъӕпӕнбыны (ӕрхуы аджы), чъиритӕ дӕр сцӕттӕ кӕнынц
бирӕ, 3—4 мӕрты дзуллагӕй, кусартӕй физонджытӕ
скӕнынц. Арвитынц хонӕг хъӕубӕстӕм, нӕлгоймӕггӕ
стырӕй-чысылӕй куыд ӕрцӕуой чындзӕхсӕвмӕ, афтӕ.
Къухылхӕцӕг ӕмӕ ӕмдзуарджын дӕр аргӕвдынц
фӕйнӕ фысы, чындзӕхсӕвмӕ чъиритӕ ӕмӕ нозтимӕ ӕрба-
хӕссынӕн. Ус цы лӕппуйӕн ӕрхӕссынц, уый къухылхӕцӕ-
джы хӕдзармӕ ацӕуы, йӕхи хӕдзары ӕфсӕрмы фӕкӕны.
Фӕсивӕд ацӕуынц чызджытӕ хонӕг ӕмӕ фӕлӕгъстӕ
кӕнынц чызджытӕн, цӕмӕй хъазтмӕ рацӕуой. Чызджыты
кӕд фӕфӕнды, уӕддӕр сӕхи нӕфӕндондзаст скӕнынц,
7	Рагон ӕмӕ нырыккон ирон ӕгъдӕуттӕ
стӕй фӕстагмӕ фӕзӕгъынц, кӕд нӕ не ’фсымӕртӕ
уадзынц, уӕд мах уӕ дзырдӕн аргъ скӕндзыстӕм, зӕгьгӕ.
Чызгхонджытӕ та бацагурынц чызджыты ӕфсымӕрты ӕмӕ
сӕ фӕкурынц, цӕмӕй сӕ хоты саккаг кӕной хъазтмӕ.
Уыдон дзырд куы раттынц, уӕд чызджытӕ сӕхи аразыныл
фӕвӕййынц, цӕмӕй хъазтмӕ ацӕуой рӕсугьдӕй, аивӕй.
Ӕцӕг, хъазтмӕ дӕр ӕнӕ се 'фсымӕртӕ, науӕд ӕнӕ сӕ
хӕстӕджытӕй нӕ ацӕудзысты. Чызгӕн йӕхицӕн куынӕ
уа дзӕбӕх дзауматӕ, хъазтмӕ йӕ уӕлӕ кӕй скӕна, ахӕмтӕ,
уӕд ракуры искӕмӕй. Фыццаг заманы хъазтмӕ чи цыдис,
уыдон фылдӕр курӕггаг дзауматы цыдысты.
Хъӕубӕстӕ куы ӕрӕмбырд вӕййынц, уӕд бахӕссынц
хистӕр бадӕг лӕгтӕм ӕртӕдзыхон чъиритӕ, сӕ уӕлӕ хъӕ-
дын уӕхстыл конд физонджытӕ ӕвӕрд, Хистӕр бадӕг
лӕгтӕ райсынц кувинӕгтӕ сӕ къухмӕ — галиу къухы чъи-
ритӕ физонӕгимӕ, рахиз къухы та нозт. Сыстынц худаис-
тӕй ӕмӕ райдайынц кувын, цӕмӕй, цы ног бинойнаг
ӕрцыди хъӕубӕстӕм ӕмӕ уыцы хӕдзармӕ, уый хъӕуӕн
дӕр ӕмӕ йӕ чи ӕрхаста, уыдонӕн дӕр амондджын фагуа,
уый тыххӕй. Иннӕ хуынд адӕм дӕр сыстынц ӕмӕ худаис-
тӕй оммен фӕкӕнынц. Куывд куы фӕвӕййынц, уӕд та
къухылхӕцӕг ӕмӕ ӕмдзуарджын ацаходынц, кувӕггӕгтӕ
авӕрынц ӕндӕр искӕмӕ. Кӕд къухылхӕцӕг ӕмӕ ӕмдзуар-
джыны кусӕртытӕ, чъиритӕ ӕмӕ нозт фӕскуывд ӕрбахӕс-
сынц, уӕд та уыдон дӕр ног скувынц. Хуынд адӕмӕн
ӕрӕвӕрынц фынггӕ. Усгур фӕсивӕд та хъазты фӕкафынц.
Хъӕубӕсты устытӕ ӕмӕ чындзытӕ ӕрхӕссынц чындзы
номыл хуынтӕ: ӕртыгай чъиритӕ, сӕ уӕлӕ карк кӕнӕ
хъайла. Стӕй арахъ кӕнӕ бӕгӕны. Хуынтӕ афтӕ бирӕ
ӕрцӕуы, ӕмӕ ма хъӕуӕй искуы иу хӕдзар баззайы ӕнӕ
ӕрхӕсгӕ. Йӕ боны чи не ’рхгессы, уый та ӕндӕр бон бакӕны
йе ’гъдау. Хуындзауты дӕр хорз фенынц, ӕмӕ уӕд чи
хъазтмӕ кӕсынмӕ ацӕуы, чи та раарфӕтӕ кӕны ӕмӕ йӕ
хӕдзармӕ аивгьуыйы.
Фыццаг заманы-иу ус чи ӕрхаста, уый дыууӕ къуы-
рийӕ раздӕр ӕргом нӕ кодта йӕхи, ӕмӕ йын-иу сарӕзтой
дзесхо. Йӕ хӕдзары бинонтӕ-иу бахсыстой бӕгӕны,
сцӕттӕ-иу кодтой арахъ ӕмӕ фыс-кусӕрттаг. Афтӕ-иу
сцӕттӕ кодта къухылхӕцӕг дӕр. Ӕрӕмбырд-иу кодтой
къухылхӕцӕджы хӕдзармӕ фӕсивӕды ӕмӕ сӕ-иу уым хорз
федтой, фӕзарыдысты-иу. Лӕппуйы бинонтӕ дӕр-иу
арвыстой, чындзхӕссӕг чи уыдис, уыдонмӕ ӕмӕ сӕ иу
ӕрхуыдтой. Къухылхӕцӕджы хӕдзарӕй фӕсивӕд лӕппуйы
семӕ ракӕнынц заргӕйӕ, ӕхсӕвыгон, ӕмӕ йӕ ӕркӕнынц
йӕ хӕдзармӕ. Хӕдзары дуарӕй куы бахизынц, уӕд фӕдзу-
рынц, уазӕг уӕм фарнимӕ фӕцӕуы, зӕгъгӕ. Хӕдзары
бадты адӕм дӕр сыстынц ӕмӕ ӕмдзырдӕй фӕзӕгъынц:
амондджын уазӕг ӕй хуыцау фӕкӕнӕд, алыбон ӕгас нӕм
ӕрцӕуӕд! Ахӕм сахат топпӕй дӕр фӕгӕрӕхтӕ кӕнынц.
Къухылхӕцӕджы хӕдзарӕй семӕ ӕрхӕссынц чъиритӕ,
физонӕг, нозт ӕмӕ сӕ скувынц. Афтӕ скувынц, сӕхи
хӕдзары кӕй сцӕттӕ кодтой, уыдон дӕр. Уымӕй фӕстӕмӕ
лӕппуйӕн йӕ хӕдзармӕ ӕргом цӕуын худинаг нал вӕййы.
Фӕстагмӕ афтӕ райдыдтой, ӕмӕ чындзӕхсӕв цы бон
скӕнынц, уыцы бон, цалынмӕ ма чындзӕхсӕвы адӕм фӕ-
бадынц, уалынмӕ фӕсивӕд ацӕуынц къухылхӕцӕджы хӕ-
дзармӕ, ус кӕмӕн ӕрхастой, уый рахонынмӕ. Уым ахӕ-
рынц, аназынц, азарынц, стӕй сыстынц ӕмӕ заргӕ рараст
вӕййынц, лӕппуйы семӕ ракӕнынц, афтӕмӕй. Ӕрцӕуынц
чындзӕхсӕвы бадты адӕмы цурмӕ заргӕ, лӕппу се ’хсӕн,
афтӕмӕй. Семӕ ӕрхӕссынц чъиритӕ, физонӕг ӕмӕ нозт,
хистӕртӕм сӕ бахӕссынц, ӕмӕ сӕ уыдон скувынц. Куывд
куы фӕвӕййынц, уӕд уыцы фӕсивӕд лӕппуйы заргӕ бакӕ-
нынц хӕдзармӕ ӕфсинты цурмӕ. Уым дӕр та скувынц ӕмӕ
йын фӕндаг раттынц уыцы бонӕй фӕстӕмӕ ӕргом цӕуынӕн.
Уырдыглӕуджытӕ хъазтмӕ бахӕссынц ӕртӕ чъирийы,
физонӕг ӕмӕ гоцъобийы дзаг арахъ ӕмӕ сын раарфӕ
кӕнынц, уӕ хорз ӕгъдау, уӕ хъӕлдзӕгдзинадӕй бузныг
стӕм, зӕгьгӕ.
Нуазӕнтӕ сӕм фӕцӕуы чындзӕхсӕвы бадты адӕмӕй
дӕр. Куы ӕризӕр вӕййы, уӕд хъазт бауромынц. Чызджытӕй
чындзы чи нӕма федта, уыдон иууылдӕр йӕ размӕ
бацӕуынц ӕмӕ йӕм ракӕс-бакӕс фӕкӕнынц. Чындз ӕнцад
фӕлӕууы, никӕмӕ ницы фӕдзуры.
Чызджытӕн къухылхӕцӕг ӕмӕ ӕмдзуарджын, науӕд,
чи сӕ ӕрхуыдта, уыдон къафеттӕ балхӕнынц ӕмӕ сын сӕ
байуарынц. Уый фӕстӕ сӕ фӕстӕмӕ сӕ хӕдзӕрттӕм
акӕнынц.
Куы ӕрталынг вӕййы, уӕдмӕ къухылхӕцӕг, чындз
кӕцӕй ӕрхастой, уырдыгӕй ӕрбахӕссы арахъ кӕнӕ
бӕгӕны хызисӕнмӕ. Хызисӕн та саразынц афтӕ: чындз
йӕ фыды хӕдзарӕй куы фӕцӕуы чындзы, уӕд ын йӕ уӕлӕ
хыз ӕркӕнынц, ӕмӕ дыккаг ӕхсӕвмӕ ист нӕ вӕййы.
Сцӕттӕ кӕнынц хӕрд, нозт ӕмӕ ӕрбамбырд кӕнынц сы-
хӕгты, стӕй чындзхӕсджытӕй искӕйты. Равзарынц иу
лӕпПуйы хызисӕг. Фӕсивӕд бацӕуынц уатмӕ, къухыл-
хӕцӕг ӕмӕ ӕмдзуарджын та чындзӕн йӕ дӕлӕрмттыл
ныххӕцынц, афтӕмӕй сындӕггай рараст вӕййынц хӕдзар-
мӕ, фӕсивӕд та семӕ заргӕ, дамбацатӕ ӕмӕ топпытӕй
гӕрӕхтӕгӕнгӕ фӕцӕуынц. Дуарӕй куы бахизынц, уӕд та
фӕдзурынц, фарн уӕм фӕцӕуы амондимӕ, зӕгьгӕ. Уӕд
сӕм бадты адӕм радзурынц: «Ой, амонд йемӕ, афтӕмӕй
рацӕуӕд». Бацӕуынц, ӕрлӕууынц Сафайы рӕхысы цур ӕмӕ
сӕ зарын бауромынц. Чындзы сӕрыл къухылхӕцӕг ӕркӕны
цӕвдарӕй адылийы ӕрдӕг. Лӕппуйы къухы раттынц хъӕдын
уӕхст. Скувынц та ӕртӕ чъирийӕ нуазӕнимӕ. Куывд куы
фӕвӕййынц, уӕд уый фӕстӕ лӕппуйӕн фӕзӕгъынц, сис
ныр хыз, зӕгьгӕ. Лӕппу бакъахдзӕф кӕны чындзы размӕ,
йӕ худ сисы ӕмӕ райдайы дзурын афтӕ: «Фарн, фарн,
фарн, фараст лӕппуйы ӕмӕ иунӕг цъӕх чызг! Фарн, фарн,
фарн, фараст лӕппуйы ӕмӕ иунӕг цъӕх чызг! Фарн, фарн,
фарн, фараст лӕппуйы ӕмӕ иунӕг цъӕх чызг!» Стӕй уӕхст
ӕмӕ, чындзы сӕрыл цы адылийы ӕрдӕг вӕййы цӕвдар,
уыдон ратты къухылхӕцӕгмӕ, ӕмӕ сӕ уый къӕйрӕбын
цары аххӕрӕджы сӕр батьыссы. Уыцы рӕстӕг фӕсивӕд худ-
тӕ фӕцӕвынц къухылхӕцӕгыл, фыдӕбонӕй йӕ фӕма-
рынц, цӕвдарӕн йӕ иннӕ адылийы ӕрдӕг хуызисӕгӕн
раттынц. Уӕдӕй фӕстӕмӕ уыцы лӕппу чындзмӕ хойы
цӕстӕй фӕкӕсы, хӕлар загътам, зӕгъгӕ. Чындзы йе
’мдзуарджын ӕмӕ йӕ къухылхӕцӕг сындӕггай ракӕнынц
фӕстӕмӕ йӕ уатмӕ, фӕсивӕд семӕ заргӕ цӕуынц,
афтӕмӕй. Чындз хыз фӕстӕмӕ нал ныккӕны, йӕ цӕсгом
ӕмбӕрзт нал вӕййы.
Хӕдзары бинонтӕ хуыссӕнмӕ сӕхи куы ӕруадзынц,
уӕд лӕппу йӕхи ӕрбайсы йӕ уатмӕ, къухылхӕцӕг ӕмӕ
ӕмдзуарджын дӕр йемӕ, афтӕмӕй. Чындзӕн кӕд ӕфсымӕр
йе ӕндӕр исчи ахӕм йемӕ, ӕрбацӕуы, уӕд чындзы уаты
схуыссы, ӕмӕ лӕппу фӕстӕмӕ ацӕуы йӕ къухылхӕцӕджы
хӕдзармӕ. Чындзы цур чызджытӕ куы вӕййынц, уӕд сӕ
хатыр фӕкурынц, цӕмӕй ацӕуой ӕмӕ лӕппуйы чындзимӕ
иунӕгӕй ныууадзой уаты. Чызджыты чындз дӕр нӕ
фӕуадзы ӕддӕмӕ. Кӕд фыдуаг чызджытӕ уой, уӕд нӕ
ныууадзынц иунӕгӕй лӕппу ӕмӕ чындзы, науӕд ӕмӕ сӕ
куы ныууадзой, уӕддӕр бӕстыхаймӕ искуыцӕйты
хъусӕнтӕ саразынц, цӕмӕй сӕм сусӕгӕй хъусой, уый
тыххӕй. Сынтӕджы бын, йе ӕндӕр ран чи бамбӕхсы,
ахӕмтӕ дӕр вӕййы чызджытӕй.
Къухылхӕцӕг, ӕмдзуарджын, чызг ӕмӕ лӕппу
хибарӕй куы баззайынц ӕмӕ чындзыл хӕлын кӕрц куы
вӕййы, уӕд ӕй иумӕ халын райдайынц. Хӕлын кӕрц у
ӕнгом къандзол, ӕмӕ йӕ дыууӕ быдӕй ӕнгом цӕлхын-
цъытӕ кӕнынц, цӕмӕй зын халӕн уа, уый тыххӕй, ӕмӕ
сын ӕхсӕв-бонмӕ тыххӕй хӕлд фӕвӕййы. Науӕд та иу
ӕхсӕв дӕр хӕлд не ’рцавуы. Уыцы хӕлын кӕрц хӕлд куынӕ
ӕрцӕуа, уӕд чындзмӕ ӕвналын худинаг у лӕппуйӕн, ӕмӕ
чындзы иу ӕхсӕв аирвӕзын кӕны. Кӕд ӕмӕ уыцы ӕхсӕв
хӕлд ӕрцӕуы хӕлын кӕрц, уӕд чындз ӕмӕ лӕппуйы
иунӕгӕй ныууадзынц къухылхӕцӕг ӕмӕ ӕмдзуарджын.
Фӕсивӕд фыдуаг куы вӕййынц, уӕд ӕхсӕв-бонмӕ хурхӕй
фӕмарынц къухылхӕцӕг ӕмӕ ӕмдзуарджыны. Чындз
йӕхӕдӕг дӕр хатыр фӕкуры, цӕмӕй йӕм хызисӕн ӕхсӕв
лӕппу ма бавнала, уый тыххӕй. Ӕмӕ ӕмдзуарджыны йӕ
цурӕй нӕ фӕуадзы ӕддӕмӕ. Лӕппу куы фӕтӕригъӕд кӕны
чындзӕн, уӕд ын бахатыр кӕны. Уый чындзӕн кад вӕййы.
Хӕлын кӕрц куы халынц, уӕд ын хъуамӕ йӕ быдтӕ
ма аскъуыной. Скъуыд куы ӕрцӕуой, уӕд уый худинаг у,
уымӕ гӕсгӕ сӕм февналынц хъавгӕ. Хӕлын кӕрц хъуамӕ
къухылхӕцӕг ӕмӕ ӕмдзуарджын бахӕссой, чи йӕ
балхынцъытӕ кодта, уыдонмӕ къафеттимӕ. Ӕрӕгмӕ йӕ
куы хӕссой, уӕд сыл фӕхудынц, ӕвӕццӕгӕн, сын халын
нӕ комы, зӕгъгӕ. Тагьд ӕй куы бахӕссынц, уӕд та сын
вӕййы сӕрӕндзинадыл нымад.
Хӕлын кӕрц хаттӕй-хатт афтӕ ӕнгом бабӕттынц, ӕмӕ
чындзӕн йӕхицӕн зын скӕны, тыхджын ӕй цӕлвасы, ӕмӕ
йӕ бон нал вӕййы, уӕлдайдӕр ӕдзухӕй лӕугӕ кӕй
фӕкӕны ӕнӕ фезмӕлгӕйӕ, уымӕ гӕсгӕ. Ӕмӕ уӕд
бамбарын кӕны чызджытӕй искӕмӕн, хӕстӕгдӕр ӕм чи
вӕййы, ахӕмӕн, мӕ бон нал у лӕууын, зӕгьгӕ. Чызджытӕ
йӕ уӕд ӕндӕр агьуыстмӕ акӕнынц, науӕд та хъазт
уырдыгӕй ӕндӕр ранмӕ раивынц ӕмӕ иууылдӕр рацӕуынц
ӕддӕмӕ. Чындз кӕмӕн бамбарын кӕны, уый ныллӕууы,
ӕмӕ хӕлын кӕрц сыхалынц, науӕд ӕмӕ зынхалӕн куы
уа, уӕд ын йӕ быдтӕ алыг кӕнынц.
Фӕлӕ, чи йӕ бабаста, уыдон чындзы аххосджын
фӕкӕнынц, ома, лӕгмондаг уыд ӕмӕ йӕ уымӕн айхалын
кодта, зӕгъгӕ. Зындзинад ын сарӕзтой уыцы хӕлын
кӕрцӕй, уый хъуыды дӕр нӕ фӕкӕнынц.
Чындзы ӕрхаст гӕнӕн ӕмӕ амал цас вӕййы, уымӕй
фӕаразынц бӕрӕгбон рӕстӕгмӕ. Уӕд хӕстӕджытӕ дӕр
рӕвдз вӕййынц хуынтӕ ӕрхӕссынмӕ, ӕмӕ чызгӕрви-
тӕгӕн дӕр ӕмӕ чындзхӕссӕгӕн дӕр ӕнцондӕр вӕййы.
Стӕй адӕм дӕр ӕвдӕлондӕр вӕййынц сӕ куыстытӕй.
Чындзхаст арӕхдӕр фӕцаразынц хуыцаубонма,
пысылмӕттӕ та фӕстагмӕ райдыдтой майрӕмбоны хӕссын.
Лӕппу чызг куы ӕрхӕссы ӕмӕ йыл фыццаг ӕхсӕв йӕ
зӕрдӕ куы фӕхуды, чызг нал у, зӕгъгӕ, уӕд ӕй арвиты
йӕ хӕдзармӕ ӕмӕ йӕ ирӕд фӕстӕмаг фӕцагуры, уӕ чызг
чызг нал уыдис, зӕгьгӕ. Ӕмӕ се ’хсӕн бирӕ хъаугьатӕ
рауайы. Се ’хсӕн бацӕуынц адӕмтӕ ӕмӕ та сӕ ног
бафидауын кӕнынц, куыд хуыздӕр уа, афтӕ. Кӕд чызг
сраст кӕны йӕхи, нырмӕ чызг уыдтӕн, зӕгьгӕ, уӕд ӕй
лагппу фӕстӕмӕ ӕрхӕссы, науӕд баззайы ӕмӕ ӕндӕр
моймӕ ацӕуы.
Уагьд ус мой куы фӕкӕны, уӕд, чызгӕй дӕс хатты
хуыздӕр куы уа, уӕддӕр йӕ ирӕд чызджы ирӕды ӕмбис
йеддӕмӕ нӕ вӕййы. Стӕй усгур лӕппу уагъд усы куы
фӕуарзы, уӕддӕр ӕй, хатт, нӕ ракуры, ӕнӕцыд чызг
ӕрхӕссын кадджындӕр у, зӕгъгӕ. Уымӕ гӕсгӕ, уагьд
устытӕ арӕхдӕр фӕкурынц, йӕ ус кӕмӕн амӕлы, ахӕм
лӕгтӕ, ирӕд сын къадцӕр куыд фӕхъӕуы, уымӕ гӕсгӕ.
Стӕй сӕ алцы хъуыддӕгтӕ дӕр бирӕ ӕнцондӕр ӕххӕстгӕ-
нӕн вӕййынц. Уӕвгӕ ӕнӕус лӕппутӕй уагьд ус чи ӕрхӕс-
сы, ахӕмтӕ дӕр вӕййы: ирӕд къаддӕр бафидыны тыххӕй.
Вӕййы ӕндӕр хуызы ускуырдтытӕ дӕр: цардхъал лӕг
йӕ фыртӕн йӕхи ӕмхуызон цардхъал лӕджы чызджы раку-
ры, лӕппу дӕр ӕмӕ ма чызг дӕр гыццылтӕ куы вӕййынц,
уӕд. Иуӕй-иу хатт та авдӕнмӕ бафидауынц. Дыууӕ лӕджы
кӕрӕдзимӕ се ’ууӕнк раттынц искӕй цур, куыд бахӕстӕг
кодтой, ууыл. Лӕппу ӕмӕ чызг куы сдынджыртӕ вӕййынц
ӕмӕ кӕрӕдзийы куы базонынц, уӕд фылдӕр хатт се ’хсӕн
уарзондзинад нӕ вӕййы, афтӕмӕй лӕппу ӕрхӕссы
чызджы, сӕ фыдӕлтӕ куыд бафидыдтой, уымӕ гӕсгӕ.
Лӕппу йӕ усимӕ ӕрмӕст 1—2 азы бӕрц куы фӕцӕры,
науӕд та ноджы къадцӕр, ӕмӕ афтӕмӕй куы амӕлы, уӕд
ус хъуамӕ ацӕуа йӕ цӕгатмӕ. Фӕлӕ кӕд лӕппуйӕн баззайа
ӕфсымӕртӕ, уӕд уыдон иуӕй-иу хатт бауынаффӕ кӕнынц,
сӕхицӕй йӕ искӕмӕн куыд бауромой афтӕ, ус кӕмӕн
нӕй, ахӕмӕн. Уымӕн ӕмӕ йыл бафыстой бирӕ ирӕд ӕмӕ
та сӕ се ’нӕус ӕндӕр ӕфсымӕрӕн дӕр уыйас ирӕд фидын
хъӕуы. Сӕ уынаффӕ бамбарын кӕнынц сӕ чындзӕн. Уый
дӕр йе ’фсымӕртӕн фехъусын кӕны, мӕ лӕджы бинонтӕ
ахӕм уынаффӕ бакодтой ӕмӕ цы бакӕнон, зӕгьгӕ. Кӕд
уыдонӕн дӕр фӕндон вӕййы, цӕмӕй сӕ хӕстӕгдзинад
ма фехӕла, уый, уӕд ӕм ӕрбацӕуынц ӕмӕ сӕ фӕндон
бамбарын кӕнынц, ӕмӕ йӕ уӕд ӕнӕус ӕфсымӕртӕй иу
йӕхицӕн ус скӕны, ӕцӕг ма исты куыд бафида чызджы
ӕфсымӕртӕн, афтӕмӕй. Кӕд ӕмӕ ӕфсымӕртӕн фӕндон
нӕ вӕййы, уӕд се ’хсӕн бирӕ хъаугьатӕ рауайы. Чындзы
ӕфсымӕртӕ йӕ уадзгӕ нӕ фӕкӕнынц дыккаг ӕфсымӕрӕн
усӕн. Лӕппуйы ӕфсымӕртӕ та йӕ сӕ хӕдзарӕй нӕ
фӕуадзынц, мах ыл хъӕбӕр ирӕд бафыстам ӕмӕ хъуамӕ
мах хӕдзарӕй ма ацӕуа, зӕгъгӕ. Баззайы усӕй дыккаг
ӕфсымӕрӕн, ӕцӕг кӕрӕдзимӕ нал фӕцӕуынц иукъорд
рӕстӕджыты. Тых баурӕды фӕдыл-иу стыр фыдбылызтӕ
дӕр ӕрцыдис. Ахӕм усконд ирон адӕмы ӕхсӕн кадджын
нӕ вӕййы. Арӕхдӕр ӕй кодтой пысылмӕттӕ.
Ирон лӕг ус куы ӕрхӕссы ӕмӕ йын зӕнӕг куы нӕ
фӕцӕуы, уӕд дӕснытыл фӕзилы, цӕмӕй йын хос скӕной
ӕмӕ йын цот рацӕуа, уый тыххӕй, ӕмӕ йӕхи бахӕрын
кӕны. Куы нӕ ныккӕны уӕддӕр зӕнӕг, уӕд та райдайы
моллоты фӕрсын. Моллоты фӕрсынӕй дӕр куы ницы
рауайы, уӕд лӕг цот ныккӕныны тыххӕй ракуры дыккаг
ус, номылус. Ӕмӕ кӕд хорз сылгоймаг уа, уӕд нӕ бакомы
номылусы бынаты ӕмӕ фыццаг усы хуызӕн йӕхи фӕтӕры
ӕгъдауыл, уӕлдайдӕр ын цот куы рацӕуы ӕмӕ йӕ цот
истӕмӕн куы фӕбӕззынц, уӕд. Науӕд ӕмӕ баззайы
номылусӕй. Цы цот ын рацӕуы, уыдон фӕхуыйнынц
кӕвдӕсӕрдтӕ, ома номылусы фырттӕ ӕмӕ ӕгад вӕййынц.
Фыццаг ус фӕцӕры ӕхсины цардӕй, дыккаг ус та, хӕдзары
цыдӕриддӕр куыст вӕййы, уый фӕкӕны, суанг ма лӕджы
куыстытӕ дӕр. Лӕг дӕр ӕмӕ фыццаг ус дӕр раздӕр куы
амӕлой, уӕд бынтӕ баззайынц дыккаг ус ӕмӕ йӕ цотӕн.
Фӕлӕ ма вӕййы кусӕгӕн хает номылус дӕр. Уый бынтон
ӕгад вӕййы бинонты ӕхсӕн дӕр ӕмӕ хъӕубӕсты ӕхсӕн
дӕр.
Ирон адӕм ус ӕрӕгмӕ курынц, уымӕн ӕмӕ ирӕд
бафидын зын у. Ис ахӕмтӕ, 50—55-ӕдзыдӕй чи ракуры ус.
Уыдон арӕхдӕр ӕрхӕссынц кӕнӕ сӕхимӕ гӕсгӕ зӕронд
чызджытӕ, кӕнӕ та уагьд устытӕ. Фӕвӕййы ахӕмтӕ дӕр,
ӕмӕ уыцы азты ӕрыгон чызг чи ракуры. Уый ахӕм чызг
вӕййы, йӕ фыд мӕгуыр кӕмӕн у ӕмӕ йӕ чызджы ирӕд
мондагӕй чи ратты, кӕд мыл ирӕдӕй исты бахӕцид, зӕгьгӕ.
Чызджы фӕндон фарст нӕ вӕййы. Бирӕ лӕгтӕ баззадис
ӕмӕ баззайы ӕнӕ устытӕй, ирӕд бафидын йӕ бон кӕй
нӕ вӕййы, уымӕ гӕсгӕ.
Ахӕм митӕ бирӕ ӕрцыдис, ӕмӕ-иу чызджы йӕ
бинонтӕ моймӕ куы радтой йӕхи нӕ фӕндгӕйӕ, уӕд-иу
уый йӕхи марынмӕ ӕрцыдис, ӕз уыцы лӕппумӕ нӕ
ацӕудзынӕн чындзы, зӕгъгӕ. Фӕлӕ-иу ӕй лӕппу дӕр
ӕндӕр ранмӕ ацӕуын нӕ уагъта, мӕ куырд усы ныууадзын
мӕ сӕрмӕ не ’рхаесдзынаен, зӕгъгӕ. Афтӕмӕй фынддӕсгай
азтӕ чи фӕбадтис, ахӕм чызджытӕ дӕр уыдис.
Ног чындзы митӕ ӕмӕ ӕгъдӕуттӕ. Чызг чындзы
куы ӕрцӕуы, уӕд фӕуайсады, хӕдзары бинонтӕй дзы
хистӕр чи уа, уыдонмӕ се ’ппӕтмӕ дӕр, стӕй сыхы зӕронд
устытӕм, зӕронд лӕггӕм, фӕсивӕдмӕ (нӕлгой-мӕггӕм)
ӕмӕ хъӕубӕсты хистӕр адӕммӕ. Хӕдзармӕ нӕ фӕцӕуы.
Раздӕрты заманы, устытӕ ма цы хӕдзары уыдаид, уыдон
сӕ чындзы афӕдзӕй раздӕр хӕдзармӕ нӕ кодтой, фӕкӕсӕг
цы хӕдзары нӕ уыдаид, уым та — иукъорд мӕйтӕй раздӕр.
Чындзы бӕстыхайы иунӕг нӕ уагьтой талынджы, хӕйрӕг
ӕй фӕсайдзӕн, зӕгьгӕ.
Дыууӕ-ӕртӕ къуырийы фӕстӕ хӕдзары ӕфсин сцӕттӕ
кӕны нозт, кусӕрттаг ын раттынц, ӕмӕ скӕны чындзмӕ-
дзӕуӕггаг. Ӕрхоны хъӕубӕсты, сыхбӕсты устыты, ӕмӕ,
хӕрд, нозт куы срӕдз кӕны, уӕд бацӕуынц бӕстыхаймӕ
ӕмӕ сӕ скувынц чындзы цур, уӕдӕй фӕстӕмӕ чындз нал
фембӕхсы йе ’фсинмае. Хъуамӕ йӕм ӕй дзурын дӕр скӕнын
кӕной, кӕд хӕдзары ӕндӕр сылгоймаг нӕ уа, уӕд. Устытӕ
сбадынц, ӕмӕ сӕ хорз фенынц. Чызджытӕ ӕмӕ лӕппутӕ
уаты хъазт саразынц ӕмӕ фӕкафынц. Устытӕ минас конд
куы фӕвӕййынц, уӕд уыдон дӕр хӕдзармӕ бахӕссын
кӕнынц фӕндыр ӕмӕ райдайынц кафын.
Чындзы цалынмӕ хӕдзармӕ бакӕнынц, уалынмӕ йын
хӕринаг фӕхӕссынц уатмӕ, фылдӕр хатт ын дон дӕр
фӕхӕссынц, кӕд йӕхӕдӕг искӕимӕ талынджы не ’рбахзес-
са, уӕд. Хӕдзары сывӕллӕттӕ куы уа, уӕд уыдонмӕ чындз
фӕкӕсы, иннӕ устытӕ та хӕдзары куыстытӕ фӕкӕнынц.
Чындз изӕр хъуамӕ цырагьы рухсӕй хӕдзары бинон-
тӕн бакӕна сӕ уӕттӕ. Райсомӕй бон куыд нӕма срухс уа,
афтӕмӕй хъуамӕ дуӕрттӕ ныммӕрза, стӕй, хӕстӕгдӕр
цы уынг уа, уый дӕр, ӕмӕ уӕд, ууылты чи ацӕуы ӕнахуыр
адӕймагӕй, уыдон фӕзонынц, уыцы хӕдзары ног чындз
кӕй ис, уый Ног чындзы цалынмӕ хӕдзармӕ бакӕнынц,
уалынмӕ фембӕхсы хистӕртӕм.
Лӕппуйы хӕстӕджытӕ чындзӕн фӕхӕссынц хуынтӕ.
Бирӕ хуыцаубон нӕ ацӕудзӕн, хуынтӕ кӕд не ‘рцӕуынц,
ӕмӕ уӕд уазджытӕн саразынц хъазт ӕмӕ ӕндӕр буцдзи-
нӕдтӕ. Фӕсивӕд фелхӕнынц къафеттӕ ӕмӕ сӕхимӕ
фӕдзурын кӕнынц чындзы. Къафеттӕ куынӕ балхӕнай,
уӕд афтӕмӕй дзурын кӕнын худинаг у. Дыууӕ къуырийы
фӕстӕ къухылхӕцӕг ӕмӕ ӕмдзуарджын ӕрбацӕуынц иу
ӕхсӕв ӕмӕ хӕдзары бинонтимӕ бауынаффӕ кӕнынц
«чындзы чырын скъахын», ома, чындз йемӕ цы лӕвӕрттӕ
ӕрбахаста, уыдон байуарын. Ӕртӕ чъирийы скувынн,
цӕмӕй алкӕмӕн дӕр йӕ лӕвар хайыр фӕуа, уый тыххӕй.
Къухылхӕцӕг байтом кӕны бинонты ӕхсӕн чырын, дзау-
матӕ сисы, кӕй номыл цы дзаума вӕййы, уый бамбарын
кӕны ӕмӕ йын ӕй ратты. Кӕд лӕвӕрттӕ сӕ зӕрдӕмӕ нӕ
фӕцӕуой, уӕд чындз алы бон дӕр уайдзӕфы ныхас
фӕхъусы бинонтӕй.
Фӕсивӕд бауынаффӕ кӕнынц: цӕмӕй, ӕмӕ, ус чи
ӕрхаста, уыцы ӕмгармӕ ӕгъдау бакӕнӕм. Бамбарын
кӕнынц лӕппуйӕн. Кӕд ӕмӕ сын фӕндаг радта, уӕд сӕхи
барӕвдз кӕнынц, лӕвӕрттӕ сцӕттӕ кӕнынц чындзӕн.
Бацӕуынц иу изӕр, ӕрбадынц уаты. Лӕппу дӕр ӕмӕ чындз
дӕр уым хъуамӕ уой. Лӕппуйӕн йӕ ус фӕсивӕды цур
хъуамӕ скӕна йӕ дзабыртӕ ӕмӕ зӕнгӕйттӕ, йӕ куырӕт
ӕмӕ цухъа, рон ыл бабӕтта ӕмӕ йын йӕ худ ныккӕна.
Кӕд ус уыдӕттӕ бакӕнын бауӕнда фӕсивӕды цур, уӕд
ын, цы лӕвӕрттӕ балхӕдтой, уыдон раттынц ӕмӕ усы
банымайыни хорзыл ӕмӕ йын арфӕтӕ фӕкӕнынц.
Чындз хъуамӕ райсомӕй ста бинонтӕн се ’ппӕты
разӕй, изӕр та хъуамӕ хуысса ӕппӕты фӕстӕ. Бинонтӕй
исчи ӕддӕ куы уа фӕсахсӕвӕрмӕ кӕнӕ бонмӕ дӕр
хъӕубӕсты мидӕг, йе ӕндӕр хъӕуы дӕр ӕмӕ йын йе ’рцыд
куы зона, уӕд хъуамӕ ма схуысса. Куы схуысса, уӕд уый
худинагыл нымад у. Чындзӕн йӕ рӕстӕг куы ӕрцӕуы
хӕдзармӕ кӕнынӕн, уӕд бамбарын кӕнынц къухылхӕ-
цӕгӕн ӕмӕ йӕ ӕрбакӕнынц хӕдзармӕ, ӕмӕ уӕдӕй фӕс-
тӕмӕ хӕдзармӕ фӕцӕуы, хӕдзары куыстытӕ фӕкӕны —
хӕдзар фӕмӕрзы, дон фӕхӕссы, хъуццытӕ фӕдуцы.
Кӕрдзын кӕнын та фӕстӕдӕр райдайы.
Хуынтӕ хӕссын. Ирон адӕммӕ хуынтӕ хӕссыны
ӕгьдау тынг фидар у. Хуынтӕ фӕхӕссынц, дзырдӕн зӕ-
гъӕм, лӕппу цы хӕдзарӕн райгуыры, уыдонӕн, йӕ низӕй
цы рынчын фервӕзы, уымӕн, бӕлццоны ссыды фӕдыл
ӕмӕ а. д. Фӕлӕ уӕлдай фылдӕр хуынтӕ фӕхӕссынц ускуыр-
ды хъуыддаджы фӕдыл. Уыцы хуынтӕн сӕ зынгӕдӕртӕ
ахӕмтӕ сты.
Фидыд куы ӕрцӕуы, уӕд лӕппуйы бинонтӕ бауынаф-
фӕ кӕнынц, кӕй ракуырдтой, уымӕн хуын аххӕссын.
Сцӕттӕ кӕнынц арахъ, бӕгӕны, алыхуызон чъиритӕ ӕмӕ
ӕндӕр хӕринӕгтӕ, кӕрчытӕ кӕнӕ гогызтӕ фыхӕй. Фыс-
кусӕрттаг чи самал кӕны, ахӕмтӕ дӕр вӕййы. Чындзӕн
балхӕнынц къабайаг, кӕлмӕрзӕн, цъындатӕ ӕмӕ
къухӕхсӕн сапӕттӕ, стӕй ӕндӕр лыстӕг истытӕ. Уыдон
куы сцӕттӕ вӕййынц, уӕд фӕхабар кӕнынц чызджы
бинонтӕм, гье уыцы бон уӕм хуын фӕхӕссӕм, зӕгьгӕ.
Ӕрӕмбырд кӕнынц, чызджытӕ, лӕппутӕ. Дыууӕтӕ иумӕ
вӕййынц 10-ӕй фылдӕр. Хуындзаутимӕ иу чындзӕн ӕнӕ
уӕвгӕ нӕй. Кӕд сӕхимӕ уа, уӕд уый, кӕд нӕ уа, уӕд та
сӕ хӕстӕджытӕй. Хуындзаутӕ араст вӕййынц хуынимӕ.
Кӕд, уӕрдон кӕдӕм цӕуа, ахӕм ранмӕ хӕссой, уӕд
уӕрдоны ацӕудзысты, кӕннод та фистӕгӕй.
Куы бахӕццӕ вӕййынц хуындзаутӕ, уӕд чындзы
хӕдзарӕй сӕ размӕ рацӕуынц ӕмӕ сын ӕгасцуай
фӕзӕгъынц, мидӕмӕ сӕ бакӕнынц. Адзурынц, кӕмӕ
ӕмбӕлы, уыдонмӕ, хуын куыд феной, стӕй уазджытӕм
куыд фӕкӕсой, уый тыххӕй.
Кӕмӕ адзурынц, уыдон фенынц хуын, ӕмӕ бауынаф-
фӕ кӕнынц: цас адӕммӕ арвитой хонӕг. Арвитынц ӕндӕр
сыхтӕм дӕр, кӕд дзы бирӕ минас уа, уӕд та ӕгас
хъӕубӕстӕм.
Уазджытӕн саразынц хъазт. Цалынмӕ, хонӕг кӕмӕ
арвыстой, уыдон ӕмбырд кӕной, уалынмӕ хъуамӕ
фысымтӕ хорз феной хуындзаутты.
Хонӕг кӕмӕ арвитынц, уыдон куы ӕрӕмбырд
вӕййынц, уӕд сын хуын сӕ размӕ рахӕссынц ӕмӕ йӕ
иууылдӕр фенынц. Хистӕрмӕ раттынц ӕртӕ чъирийы ӕмӕ
нозт. Уый скувы, дыууӕ хӕстӕджы хорз цӕмӕй фӕцӕрой,
уый тыххӕй. Уый фӕстӕ хуынд адӕмы сбадын кӕнынц.
Хуынд адӕм хӕрд, нозт куы фӕвӕййынц, уӕд раарфӕ
кӕнынц ӕмӕ ацӕуынц. Фысымтӕ та уазджыты дыккаг хатт
хорз фенынц, чызг уа, лӕппу уа. Фӕстагмӕ ма уазджытӕ
скафынц, стӕй цӕуынафон куы вӕййы, уӕд сын сӕ
хуындзау дзауматӕ срӕвдз кӕнынц, ӕмӕ уазджытӕ
хӕрзӕхсӕв фӕзӕгъынц.
Фысымты фӕсивӕд ӕмӕ сыхӕггы фӕсивӕд саргьы
бӕхтыл сбадынц ӕмӕ уазджыты дарддӕр сӕ фӕндагыл
ахӕццӕ кӕнынц кады тыххӕй. Ноджы алы лӕппу дӕр
йӕхицӕн хӕс фӕхоны уазӕг чызджытӕн кад скӕнын —
фелхӕнынц сын къафеттӕ кӕнӕ ӕндӕр истытӕ, ӕмӕ
афтӕмӕй ахицӕн вӕййы хуыны хъуыддаг.
Чындзӕн ма хуынтӕ фӕхӕссынц лӕппуйы хотӕ ӕмӕ
хӕстӕджытӕ дӕр.
Раздӕр цы бӕрӕгбон ӕрцӕуа, уыцы бӕрӕгбоны
рӕстӕджы ног чындзӕн йӕ цӕгат хъуамӕ срӕвдз кӕной
хорз хуын ӕмӕ йӕ арвитой, сӕ чызг чындзы кӕдӕм
ацыдис, уырдӕм, йӕ бӕрӕгбоны хай йын, зӕгьгӕ. Сӕхимӕ
цы кусарт уа сӕ бӕрӕгбонмӕ, уымӕн ын хъуамӕ йӕ агьд
ӕнӕхъӕнӕй арвитой. Хуындзаутӕ куы бацӕуынц, уӕд
чындз дӕр йӕхицӕй ныббуц вӕййы, ӕгад нӕ дӕн, зӕгьгӕ.
Хуындзаутыл фысымтӕ хорз бацин кӕнынц, хонӕг
арвитынц сыхӕгтӕм. Сӕ размӕ сын рахӕссынц хуын
ӕнӕхъӕнӕй ӕмӕ йӕ скувынц чындзы цӕрӕнбонты тыххӕй.
Хуындзаутӕн раарфӕтӕ кӕнынц, нуазӕнтӕ сын фӕдӕт-
тынц. Чызг-хуындзаутӕ дзы куы вӕййы, уӕд саразынц
хъазт. Фысымтӕ сын арфӕйы чъири цӕвӕрынц сӕ тӕбӕгьы.
Къухылхӕцӕджы бинонтӕ алы хуыцаубон дӕр хуын
фӕхӕссынц чындзӕн, цалынмӕ йыл иу дыууӕ мӕйы бӕрц
рацӕуы, уӕдмӕ, нӕ хо, у, зӕгыӕ. Афтӕ йын фӕхӕссынц
ӕмдзуарджыны бинонтӕ дӕр, стӕй хӕстӕджытӕ,
хӕлӕрттӕ.
Хосгӕрдӕн куы ӕрцӕуы, уӕд сиахсӕн йӕ каистӕ
ӕрбахӕссынц хосдзауы хуын. Чызджы мад сцӕттӕ кӕны
йӕ сиахсӕн цухъа, зӕнгӕйттӕ, сӕрак дзабыртӕ, нымӕтхуд,
буццӕрӕн урс къуымбилӕй, ӕмӕ ӕндӕр лыстӕг дзауматӕ,
цы йӕ бон вӕййы, уыдон. Ӕрӕмбырд кӕнынц фӕсивӕды.
Арвитынц сӕ, цы хуын сцӕттӕ кодтой, уыимӕ сӕ сиахсы
хӕдзармӕ. Чызджытӕ фӕндырӕй фӕцӕгьдынц, лӕппутӕ
та заргӕ фӕкӕнынц, афтӕмӕй бацӕуынц сиахсы хӕдзармӕ.
Сиахсы бинонтӕ дӕр фӕзонынц, уӕджытӕ сӕм кӕй
ӕрбацӕудзӕн, уый, ӕмӕ сӕхи сцӕттӕ кӕнынц. Уӕджытӕн
уал раздӕр скӕнынц хъазт. Хъазтмӕ ӕрӕмбырд вӕййы бирӕ
адӕм, кафгӕ чи нӕ фӕкӕны, уыдон та кӕсгӕ фӕкӕнынц.
Кӕмӕ арвыстой, уыдон куы ӕрӕмбырд вӕййынц, уӕд
сӕм хуын ӕнӕхъӕнӕй рахӕссынц. Фенынц ӕй иууылдӕр,
ӕмӕ хистӕртӕ арфӕтӕ фӕкӕнынц хуындзаутӕн.
Ӕрбадын кӕнынц хуынд адӕмы, бахӕссынц хистӕр-
тӕм чъиритӕ ӕмӕ нозт. Скувынц худаистӕй ӕмӕ лӕугӕйӕ,
цӕмӕй дыууӕ хӕстӕджы бирӕ азты кӕрӕдзийы уарзой,
уый тыххӕй. Куывд куы фӕвӕййынц, уӕд сӕ сбадын
кӕнынц ӕмӕ сын ӕрӕвӕрынц, хуындзаутӕ цы хӕрд ӕмӕ
нозт ӕрбахастой, уыдон ӕмӕ сӕ хорз фенынц.
Уазджыты дӕр фысымтӕ хорз фенынц кафт уӕд ӕмӕ
ӕндӕр уӕд — алцӕмӕй дӕр. Сӕхимӕ куы раст кӕнынц,
уӕд сын фӕсивӕд фелхӕнынц къафеттӕ, ноджыдӕр семӕ
ацӕуынц ӕмбис фӕндаджы онг бӕхтыл, уазджытӕ
хъахъхъӕд цӕмӕй ӕрцӕуой, уый тыххӕй.
Хуыны вӕййы къухылхӕцӕг ӕмӕ ӕмдзуарджынӕн дӕр
ӕртыгай уӕлибӕхтӕ ӕмӕ кӕрчытӕ, нозт. Уыдон дӕр, сӕ
бон цы вӕййы, уымӕй сбуц кӕнынц уазджыты.
Чи-иу кӕм ӕй куырдта чызг. Цалынмӕ ирон адӕмы
ӕхсӕн чырыстон ӕмӕ пысылмон динтӕ нӕма уыдис,
уалынмӕ ӕнӕ къуылымпыйӕ чызджытӕ куырдтой сӕ
кӕрӕдзийӕ, ӕцӕг хъӕздыджытӕ кӕрӕдзимӕ сӕхи
хӕстӕгдӕр ӕвӕрдтой. Уый тыххӕй, ӕмӕ мӕгуырдӕр
лӕппуйӕн, иуӕй, ирӕд бирӕ бафидын тагъд йӕ бон нӕ
уыд, иннӕмӕй та чызг дӕр мӕгуыр цард кодтаид. Уымӕ
гӕсгӕ-иу, хъӕздыг хӕдзары лӕппу удӕй мӕгуырдӕр куы
уыдис, уӕддӕр чызг раздӕр уымӕн лӕвӕрдтой, чызг йӕхӕ-
дӕг мӕгуырдӕр лӕппуйы фылдӕр куы уарзтаид, уӕддӕр.
Фӕлӕ ирон адӕмы ӕхсӕн чырыстон ӕмӕ пысылмон
динтӕ куы стыхджын сты, уӕд кӕрӕдзийӕн куыдфӕстӕмӕ
чызджытӕ нал лӕвӕрдтой — чырыстӕттӕ пысылмжттӕн,
пысылмӕттӕ чырыстӕттӕн. Тынгдӕр нал лӕвӕрдтой
пысылмӕттӕ. Уыдон сӕ диныл тынгдӕр хӕст уыдысты ӕмӕ
афтӕ дзырдтой, мах, дам, сыгьдӕгдӕр дин кӕнӕм, пысыл-
мӕттӕ, дам, хуыйы фыд нӕ хӕрынц, сӕн нӕ нуазынц,
стӕй сӕхи дӕр сыгьдӕг дарынц.
Ноджы ма паддзахы хицаудзинад йӕ къабузтӕ арф куы
ауагъта ирон адӕмы ӕхсӕн, уӕд йӕхицӕн хъузӕттӕ сарӕзта
ирон лӕгтӕй. Цӕмӕй йын уыдон кӕддӕридцӕр ӕххуысгӕ-
нӕг уыдаиккой, уый тыххӕй сӕ йӕхимӕ ӕрбахӕстӕг кодта.
Бирӕты дзы ӕфсадмӕ айста, радта сын пъагӕттӕ ӕмӕ
дынджыр тъӕпӕнтӕ зӕхх, иннӕты та мӕнгарддзинадӕй
сфидар кодта уӕзданы бынаты, цыма уыдон иннӕ адӕмы
хуызӕн не сты, фӕлӕ цавӕрдӕр сыгьдӕг тут ӕмӕ стӕгӕй
конд сты, уыйау. Уыцы «уӕздӕттӕ» ӕмӕ иугай зӕхджынтӕ
тыхджын кӕнын куы байдыдтой, уӕд уый хӕлды хос
фӕцис адӕмы цардӕн, адӕм ӕртӕ дихы фесты: уӕздӕттӕ,
кӕвдӕсӕрдтӕ ӕмӕ фӕрссаг адӕм.
Уыцы уавӕрты кӕвдӕсард лӕппуйӕн уӕздан мыггаг
сӕ чызджы никӕд радтаиккой, ӕмӕ йӕ хъуамӕ кой дӕр
макуы скодтаид.
Уӕздӕттӕ ӕмӕ фӕрссаг адӕм сӕ кӕрӕдзийы чызджыты
уӕвгӕ кургӕ кодтой, ӕцӕг ахӕм хабӕрттӕ арӕх нӕ цыди,
уый тыххӕй ӕмӕ, уӕздан лӕг фӕрссаг лӕджы чызджы куы
куырдта, уӕд ыл-иу уӕздӕттӕ худгӕ кодтой, дӕ сӕрмӕ та
йӕ куыд хӕссыс, зӕгьгӕ. Кӕд ӕмӕ фӕрссаг лӕг куырдтаид
уӕздан лӕджы чызджы, уӕд-иу уый та уӕздӕттӕ рарвит-
барвит кодтой сӕ алы хӕстӕджытӕм, ӕмӕ йын-иу куы
сразы сты, уӕддӕр-иу сӕ ирӕдыл сӕвӕрдтой уӕлдай
уӕлӕмхасӕн. Гъемӕ-иу лӕппу уӕддӕр, уӕздан лӕджы
чызджы ракуырдтон, ӕгайтма мӕ уӕздан адӕм сӕхимӕ
хӕстӕг исынц, зӕгъгӕ, йӕхицӕй ныббуц ис.
Кӕвдӕсард мыггӕггӕ куырдтой сӕ кӕрӕдзийӕ. Кӕд
хорз лӕппу уыдаид, уӕд-иу ракуырдта фӕрссаг мыггаджы
чызг дӕр.
Кӕвдӕсард лӕппуйӕ хорз, сӕрӕн чи уыд, ахӕм-иу
иуӕй-иу хатт аскъӕфта уӕздан лӕджы чызджы, ӕмӕ-иу
чызг ӕмӕ лӕппу кӕрӕдзийы уарзгӕйӕ фӕцардысты. Фӕлӕ-
иу ӕрцыдис ахӕм хъуыддӕгтӕ дӕр: уӕздан мыггаджы
фӕсивӕд-иу бауынаффӕ кодтой, нӕ чызгӕй уыцы кӕвдӕ-
сард мыггаджы ӕхсӕн цот куы рацӕуа, уӕд нын худинаг
у, исчи дзурдзӕни, уыцы кӕвдӕсард мыггагмӕ уӕздан
мыггаджы хӕрӕфырт ис, зӕгьгӕ. Ӕмӕ-иу сӕрӕн кӕвдӕсард
лӕппуйы сӕхиуыл ӕрӕууӕндын кодтой, хуыцау нӕ саккаг
кодта кӕрӕдзийӕн хӕстӕгӕн, зӕгьгӕ, стӕй-иу ӕй уый
фӕстӕ ӕууӕнкӕй амардтой. Хатгай-иу чызджы дӕр маргӕй
истӕмӕй амардтой, куыд ничи сыл фӕгуырысхо уыдаид,
афтӕмӕй, кӕвдӕсардимӕ фӕцардӕй нӕ фӕхудинаг кодта,
зӕгьгӕ.
Йӕхи хуыздӕр мыггагӕй чи хуыдта, уыдон-иу цауддӕр
мыггӕгтӕй истой гӕртӕмттӕ — чи ӕхсаргард, чи хъыримаг,
чи цы, чи цы, йе та хорз саргъы бӕх, кӕннод сын-иу сӕ
хъуыддаг халгӕ кодтой, ӕмӕ-иу усгур дӕр бар-ӕнӕбары
сразы ис. Ахӕм хъуыддаджы тыххӕй-иу нӕ бавгьау кодта
йӕ хорз дзаума, науӕд йӕ буц саргьы бӕх.
Лӕгӕн гыццылдӕр хӕстӕг чи ӕййӕфтаид, уыдонӕй
чызг ничи куырдта — уый уыдис стыр худинагыл нымад.
Ахӕм чызджы чи ракуырдтаид, уымӕн-иу цот куы нӕ
кодта, уӕд-иу адӕм загътой, хуыцауы ӕбуалгь хъуыддаг
бакодта, ард басаста, ӕмӕ йын зӕнӕг уымӕн нӕ кӕны.
ЧЫЗГЫСКЪӔФТ
Л ӕппу-иу скъӕфты фӕндагыл цӕмӕн ныллӕууыд?
Чызгыскъӕфтытӕ-иу цыдис алыхуызон уавӕрты,
алыхуызон ӕфсӕнтты фӕдыл, фӕлӕ уӕлдай арӕхдӕр —
мӕнӕ ахӕм цыппар хуызы хъуыдцӕгты тыххӕй.
1.	Лӕппуйӕн-иу чызджы нӕ лӕвӕрдтой, не ’мсӕр нӕ
дӕ, зӕгъгӕ. Чызджы бинонтӕм — йӕ мад, йӕ фыд ӕмӕ
йӕ ’фсымӕртӕм-иу куы баминӕвар кодта, уӕд ын-иу
ӕргом дзуапп нӕ лӕвӕрдтой, алцы ӕфсӕнттӕ-иу фӕкодтой.
Лӕппу сӕ-иу куынӕуал уагьта, исты ӕргом дзуапп мын
раттут, зӕгьгӕ, уӕд-иу загьтой, цӕмӕн ын нӕ дӕттынц
чызг, уый. Кӕд ӕмӕ лӕппуйӕн чызг нӕ лӕвӕрдтой
ӕнӕрвӕссоны тыххӕй, уӕд-иу лӕппу загъта: «Уӕдӕ ӕз
мӕ мад ӕмӕ мӕ фыдӕн фыртӕн нӕ райгуырдтӕн, уыцы
ӕгад мӕ сӕрмӕ куы ӕрхӕссон. Сымах мӕн уе ’мхуызон
нӕ хонут ӕмӕ мын чызг нӕ дӕттут, фӕлӕ йӕ ӕз куынӕ
аскъӕфон...».
2.	Лӕппу-иу минӕвар скодта, цы чызджы уарзта,
уымӕн ӕмӕ йӕ бинонтӕм. Уыдон-иу акастысты лӕппуйы
царды уагмӕ. Зӕгьӕм, ӕргом-иу зыдтой, лӕппуйӕн йӕ
мыггаг ӕгаддӕр Кӕй нӕу уыдоны мыггагӕй, стӕй лӕппу
дӕр фау ӕвӕринаг Иӕу йе ’гьдӕуттӕ ӕмӕ ӕндӕртӕй, фӕлӕ
ирӕд бафидын тагьд нӕ бафӕраздзӕн, мӕгуыр куыд у,
уымӕ гӕсгӕ. Гъемӕ йын-иу уӕд истӕй ӕфсон скодтой.
Фгелӕ-иу лӕппу базыдта, йӕ мӕгуырдзииады тыххӕй йын
ӕй кӕй нӕ дӕттынц, уый. Лӕппу-иу уый йӕ сӕрмӕ не
’рхаста ӕмӕ-иу йӕхи сцӕттӕ кодта чызджы аскъӕфынмӕ.
3.	Лӕппу-иу зыдта, чызгӕн фӕндон у, уый, фӕлӕ-иу
искӕй куы сминӕвар кодта, уӕд ын-иу алы ӕфсӕнттӕ
фӕкодтой. Чызг та-иу ӕй бирӕ уарзта, фӕлӕ-иу йӕ бон
ницы уыдис зӕгьын, худинаг ӕм кастис. Фӕстагмӕ-иу чызг
ӕмӕ лӕппу искӕй руаджы сӕ ныхас сиу кодтой, цӕмӕй
чызгыскъӕфт ӕрцыдаид ахӕм ӕмӕ ахӕм ӕхсӕв.
4.	Лӕппутӕ дыууӕйӕ, науӕд та фылдӕрӕй фӕкурынц
уыцы иу чызджы. Иннӕ курджытӕй йӕ искӕмӕн, мыййаг,
куы радтой, зӕгъгӕ, чи фӕтӕрсы, уый йӕхи бахъары
чызджы аскъӕфыныл. Чызджы чи кура, уыдонӕй иутӕ кӕд
ӕндӕр хъӕуккаг уой, уӕд ракурыны тыххӕй раздӕр бар
вӕййы хи хъӕуккагӕн, ома ӕндӕр хъӕуккагӕн хӕс нӕу
хъӕуккаджы разӕй минӕвар скӕнын. Фӕлӕ, кӕй зӕгьын
ӕй хъӕуы, дыууӕ усгуры ӕхсӕн арӕх рауайы быцӕутӕ,
ӕз лӕгдӕр дӕн, зӕгъгӕ, ӕмӕ кӕрӕдзийӕн нал фӕхатыр
кӕнынц. Алчи дӕр сӕ амал фӕкӕны, цӕмӕй чызг бафта
уый къухы. Гӕртӕмттӕ чи фӕдӕтты, ахӕмтӕ дӕр вӕййы.
Ахӕм скъӕфтытӕ дӕр-иу ӕрцыд, ӕмӕ лӕппу нӕдӕр
минӕвар скодта, нӕдӕр чызджы дзӕбӕх зоны, ӕрмӕст ӕй
хъазты федта ӕмӕ, йӕ зӕрдӕмӕ куы фӕцыд, уӕд уыцы
сахатыл бамбарын кодта йӕ хӕстӕгдӕр ӕмгӕрттӕн, ахӕм
ӕмӕ ахӕм чызджы бауарзтон ӕмӕ йӕ скъӕфгӕ кӕнын,
ӕмӕ мын цы зӕгьут? Нӕ базоны ӕппындӕр чызджы
фӕндон. Ӕмӕ йын йе ’мгӕрттӕ дӕр фӕзӕгьынц, цы
суынаффӕ кодтай, уый дын бантысӕд, зӕгьгӕ, ӕмӕ йын
ныллӕууынц скъӕфӕг. Хъуамӕ йӕ ахӕссой хъазтӕй дӕр,
науӕд та, сӕ хӕдзармӕ куы фӕцӕйцӕуа, уӕд.
Скъӕфджыты ӕгъдӕуттӕ. Лӕппуйӕн йӕ хъуыддаг
скъӕфыныл куы свӕййы, уӕд чызджы сыхӕгтӕй, науӕд
та чызджы хӕстӕджытӕй йӕхицӕн амал скӕны хицон.
Уыцы хицоны руаджы хъуамӕ рагацау базона, чызг цы
бӕстыхайы фӕхуыссы, йӕ цуры чи фӕхуыссы, стӕй
хӕдзары бинонтӕй чи кӕм вӕййы ӕмӕ кӕцы бон цафон
хуыздӕр уыдзӕн скъӕфынӕн, уыдӕттӕ. Хицон ын чи
ныллӕууа, уымӕн хатгай исты гӕртам дӕр ратты.
Уыцы хъуыддӕгтӕ иууылдӕр куы сбӕлвырд кӕны
лӕппу, уӕд ӕрзилы йе ’мгаерттыл, йӕ зӕрдӕ кӕуыл фӕда-
ры, ахӕмтыл. Кӕд, йӕхӕдӕг цы хъӕуы цӕра, уыцы хъӕуы
йын скъӕфджытӕ фаг нӕ уа, уӕд ацӕуы ӕндӕр хъӕумӕ
ӕмӕ ма уырдыгӕй дӕр самал кӕны. Фӕзӕгьы сын, ахӕм
ӕхсӕв ус скъӕфын ӕмӕ мын къуылымпыйы ныхас ма
зӕгьут.
Лӕппу раздӕр сбӕрӕг кӕны, чызджы кӕдӕм аскъӕф-
дзысты, уый. Скъӕфӕг цы фӕсивӕд фӕцӕуынц, уыдон
ӕрӕмбырд вӕййынц уыцы иу ранмӕ, куыд ничи сӕ фена,
афтӕ. Уыцы ӕмбырдӕй сын хицондӕртӕ бӕлвырд бамбарын
кӕнынц, куыд бацӕудзысты ӕмӕ бинонтӕ кӕмыты
хуыссынц, уыдӕттӕ. Скъӕфджытӕ вӕййынц 10—30 адӕй-
маджы онг. Уыдон сӕхицӕн равзарынц хистӕр уынаффӕгӕ-
нӕг, хуыздӕр чи зона хъуыддаг, ахӕм. Ӕмӕ уынаффатӕнӕг
цы зӕгъа, уый хъуамӕ ӕххӕст кӕной иннӕ скъӕфджытӕ.
8 Рагон ӕмӕ нырыккон ирон ӕгьдӕутгӕ
Раздӕр бауынаффӕ кӕнынц, цыдӕриддӕр уа, уӕддӕр
чызгӕн ӕнӕ раскъӕфгӕ нӕй, зӕгъгӕ, уый тыххӕй ӕмӕ
иу хаттӕн скъӕфӕг цӕуӕм, уӕд ӕй ома хъуамӕ рахӕссӕм,
скъӕфджытӕй мӕрдтӕ куы фӕуа, уӕдцӕр. Скъӕфӕг кӕмӕ
цӕуынц, уыдон сӕхуыдтӕг, мыййаг, маргӕ куы кӕной,
уӕддӕр скъӕфджытӕ хъуамӕ маргӕ макӕй акӕной, уый
тыххӕй ӕмӕ уый стыр худинаг у ирон адӕммӕ. Фыдӕлтӕй
дӕр афтӕ баззадис, ӕмӕ скъӕфджытӕ чызг аскъӕфӕнт,
фӕлӕ ӕндӕр фыдбылызӕй мацы саразӕнт.
Скъӕфджытӕ сбадынц сӕ бӕхтыл ӕмӕ араст вӕййынц,
чызджы хӕдзар кӕм вӕййы, уырдӕм. Хъӕугӕрон ӕрхизынц
сӕ бӕхтӕй ӕмӕ сӕ уым ныууадзынц бӕхгӕсты ӕвджид.
Кӕд сӕм бӕхуӕрдон уа, науӕд тачанкӕ исты, уӕд уый
дӕр ныууадзынц уыцы ран. Араст вӕййынц, чызг цы
хӕдзары вӕййы, уырдӕм, бацӕуынц сусӕгӕй. Кӕд сыл
куыйтӕ рӕйой, уӕд сын кӕрдзын-исты аппарынц. Куы
бацӕуынц бӕстыхӕйттӕм, уӕд, дуӕрттӕй ӕддейы ӕхгӕнӕн
кӕмӕн вӕййы, уыдон сӕхгӕнынц, цӕмӕй иннӕ бинонтӕй
ӕддӕмӕ мачи рацӕуа, уый тыххӕй. Чызг цы уаты фӕхуыс-
сы, уымӕн кӕд ӕнцадӕй йӕ дуӕрттӕ кӕнын комой, уӕд
хорз, кӕннод асӕттынц дуар дӕр ӕмӕ рудзынг дӕр ӕмӕ
рацагурынц чызджы. Куы йӕ ссарынц, уӕд ын йӕ дзых
басылыхъӕй абӕттынц, цӕмӕй хъӕр ма кӕна, уый тыххӕй.
Чызджы цур чи фӕхуыссы, уыдон, сӕ бон ӕмӕ сӕ амал
цас вӕййы, уыйас фӕцархайынц скъӕфджытимӕ тох
кӕныныл, хъуамӕ хаттӕй-хатт афтӕ дӕр рауайы, ӕмӕ
чызджы нӕ раттынц, кӕннод та кӕрӕдзийы дӕр бафхӕрынц.
Скъӕфджытӕн сӕ худтӕ, науӕд сӕ басылхъытӕй истытӕ
уым баззайы.
Ахӕм хъуыддӕгтӕ дӕр-иу ӕрцыдис, ӕмӕ чызджы
ӕфсон мады кӕд ахастой, ӕмӕ-иу ӕй куы базыдтой
хъӕугӕрон, уӕд-иу ӕй фӕстӕмӕ рауагьтой, чызг та-иу
йӕ хӕдзары баззадис.
Ахӕм скъӕфджытыл-иу тынг худтысты адӕм. Фӕлӕ-
иу уӕддӕр сӕ хъуыддаг нӕ ныууагьтой, ӕндӕр хатт-иу
аскъӕфтой чызджы.
Чызджы хъӕугӕронмӕ куы рахӕссынц, уӕд хаттӕй-
хатт сфӕнд кӕны, кӕмӕн ӕй скъӕфынц, уыимӕ фӕцӕрын
ӕмӕ уӕд фӕзӕгьы, чи мӕ скъӕфы, уый мӕ йӕхӕдӕг
хӕссӕд йӕхи бӕхыл, ома мӕхи лӕджы къухты йеддӕмӕ
мӕм макӕй къухтӕ хӕццӕ кӕнӕнт. Ӕмӕ йӕ уӕд уый дӕр
райсы йӕхимӕ. Дзауматӕ сӕм вӕййы, ӕмӕ йыл дзауматӕ
скӕнынц, уый тыххӕй ӕмӕ йӕ йӕ хуыссӕнӕй рахӕссынц
мидӕггаг дзаумӕтты.
Кӕд ӕмӕ ӕвӕндонӕй хаст вӕййы, уӕд йӕ уӕлӕ
дзауматӕ кӕнын нӕ фӕуадзы. Йӕхимӕ хӕстӕг нӕ фӕуа-
дзы, кӕмӕн ӕй фӕхӕссынц, уый дӕр. Нӕ йыл фӕцауӕрды,
цӕуыл хӕст кӕна, уымӕй цӕвынӕй дӕр. Ахӕм чызджы,
кӕмӕн ӕй раскъӕфтой, уыимӕ куы ныууадзынц хицӕнӕй
ӕмӕ йын куы ницы ком фӕдӕтты, уӕд ӕм скъӕфджытӕй
иу-дыууӕ бацӕуы, ӕмӕ йын уӕд лӕппу уыдоны руаджы
тыхми бакӕны. Чызгӕн афтӕ ӕвӕндон куы вӕййы, уӕд
уый фӕстӕ дӕр нӕ саккаг кӕны йӕхицӕн уыимӕ цӕрын
ӕмӕ амалтӕ фӕкӕны йӕхи байсынӕн. Афтӕ дӕр рауайы,
ӕмӕ чызг йӕхи амары.
Скъӕфджытӕ хӕдзармӕ куы бабырсынц ӕмӕ сӕ
хӕдзары хицӕуттӕй исчи куы базоны, уӕд семӕ стох кӕны,
райдайы сӕ цӕвын ӕмӕ суанг топпӕй ӕхсын дӕр, кӕд ӕм
уа, уӕд. Кӕд фӕдис стыхджын вӕййы, уӕд хатт чызджы
исгӕ дӕр бакӕнынц ӕмӕ йӕ фӕстӕмӕ ӕрбакӕнынц йӕ
хӕдзармӕ. Кӕд скъӕфджытӕ сӕрӕн фӕсивӕд вӕййынц,
уӕд скъӕфт ацӕуы ӕнӕ исты фыдбылызӕй, ӕмӕ йӕ кӕдӕм
ахӕссынц, уый чызджы бинонтӕ ӕмӕ хӕстӕджытӕ дыууӕ-
ӕртӕ мӕймӕ нӕ базонынц.
Чызг фескъӕфынц хорз саргъы бӕхыл, цӕмӕй йӕ
фӕдис ма байсой, уый тыххӕй. Скъӕфт цы хӕдзармӕ
ӕрцӕуы, уыцы хӕдзар тынг фӕхъахъхъӕны чызджы, кӕй
чызг у, уыдон ӕй фӕстӕмӕ куыд нӕ байсой, афтӕ.
Падцзахы хицауады ӕгъдау ӕвӕрд куы ӕрцыдис Иры
бӕсты, уӕдӕй фӕстӕмӕ чызгыскъӕфджыты дӕттын
райдыдтой хицӕутты тӕрхонмӕ. Карз фыст гӕххӕтт сыл-
иу арвыстой гӕртамхор хицӕуттӕм, ӕмӕ-иу сӕ уыдон
ӕрцахстой, фӕлӕ-иу чи куыд тагьдцӕр ӕмӕ фылдӕр гӕртам
радтаид, афтӕ-иу тагьдцӕр рацыдис йӕ хӕдзармӕ, иннӕ-
иу бадтаид ахӕстоны.
Чызг чи аскъӕфта, уый бинонтӕ ӕмӕ йӕ кӕдӕм
аскъӕфтой, уыдон та-иу архайдтой хи ӕгъдауӕй
бафидауыныл.
Адӕмы ӕххуыс дыууӕ мыггаджы бафидауын
кӕнынӕн. Чызгчи аскъӕфы, уый мыггагӕмӕ скьӕфджытӕ
куы сбӕрӕг вӕййынц, уӕд, кӕй чызг ӕрцыди скъӕфт,
уыдоны цурмӕ нӕ фӕцӕуынц. Ӕфсӕрмы сӕ фӕкнынц,
аххосджын стӕм, ома тыхми сын бакодтам, зӕгьгӕ. Чызгмӕ
хӕстӕгдӕр чи вӕййы, уый нӕ фӕхатыр кӕны уыцы
ӕфхӕрд, ӕгад ӕМ фӕкӕсы ӕмӕ фӕзилы, чи аскъӕфта,
уыдонӕй искӕй амарыныл. Кӕй зӕгьын ӕй хъӕуы, раздӕр,
кӕмӕн ӕй скъӕфтой, уымӕ фӕхъавы. Йӕхицӕн сӕ схоны
туджджынтӕй дӕр фыддӕр.
Цалынмӕ бафидауынц, уалынмӕ лӕппу скъӕфт
чызгимӕ фӕцӕры, кӕмӕ йӕ аскъӕфы, уыцы хӕдзары.
Ус чи аскъӕфта, уый ӕрӕгмӕ куы фӕфидауы, уӕд
уЫй ӕгад у, уымӕ гӕсгӕ, аскъӕфӕджы бинонты ӕмӕ йӕ
кӕмӕ аскъӕфы, уыдон ӕрӕмбырд кӕнынц алы хъӕуӕй
алы хорз адӕмты ӕмӕ сӕ барвитынц, кӕй чызджы
аскъӕфтой, уыдонмӕ, хатыр цӕмӕй бакӕной ӕмӕ цӕмӕй
бафидауой, уый тыххӕй. Уыцы лӕгтӕ бацӕуынц ӕмӕ
уынджы ӕрлӕууынц, рахизынц сӕ бӕхтӕй, барвитынц
хицон, цӕмӕй бамбарын кӕна, цӕй тыххӕй ӕрхызтысты
сӕ дуармӕ, уый. Кӕд хӕдзары хистӕр уым уа, уӕд рацӕуы
кӕртмӕ, ӕрвыст лӕгтӕ дӕр бацӕуынц ӕмӕ рӕнхъ ӕрлӕу-
уынц. Ӕрвыст адӕм се ’хсӕн равзарынц, дзурынмӕ дӕсны-
дӕр чи у ӕмӕ адӕмы ӕхсӕн фылдӕр кад кӕмӕн ис, ахӕм
лӕджы. Уый раздӕр ралӕууы рӕнхъӕй ӕмӕ ӕрвыст адӕмы
номӕй фӕзӕгъы хӕдзары хицауӕн, дӕ бон хорз уӕд, зӕгъ-
гӕ. Уый дӕр ын, йемӕ цы хиуӕттӕ вӕййы, уыдоны номӕй
фӕзӕгьы ӕгасцуай. Уый фӕстӕ ӕвзӕрст лӕг райдайы дзу-
рын: «Мах, зылын адӕм уӕвгӕйӕ, дӕ кӕртмӕ ӕрбауӕнды-
дыстӕм цӕуын, ӕмӕ нын бахатыр кӕн. Ӕцӕгдӕр, дӕ кӕр-
ты цы адӕм ӕрӕмбырд ис, уыдон ӕрвыст сты, тых дын чи
бакодта, уыдонӕй. Смает кодтой канд дӕуӕн нӕ, фӕлӕ
дӕ сыхбӕстӕн дӕр ӕмӕ дӕ хъӕубӕстӕн дӕр. Уыдон мах
алы хъӕугӕй ӕрӕмбырд кодтой, бамбарын кодтой махӕн
сӕ рӕдыд ӕмӕ хатыр курынц. Канд уыдон нӕ, фӕлӕ мах
дӕр курӕм, куыд сымахӕй, афтӕ сыхбӕстӕй дӕр ӕмӕ
хъӕубӕстӕй дӕр». Сӕ худтӕ сисынц ӕмӕ афтӕмӕй фӕ-
лӕгьстӕ кӕнынц, цӕмӕй фидыды дзуапп радтой, уый
тыххӕй.
Хӕдзары хицау, цы дзуапп дзы курынц, ахӕм нӕ фӕ-
дӕтты. Уый фӕзӕгьы: «Махӕн нӕ бон исты куы уаид, уӕд
нӕм не ’рбауаендыдаиккой ӕмӕ нӕм нӕ ныббырстаик-
кой, нӕ нӕ фӕхудинаг кодтаиккой адӕмы ӕхсӕн. Махӕн
ныр нӕ цардӕй нӕ мӕлӕт хуыздӕр у. Ахӕм мыггагимӕ
хӕстӕг нӕ бакӕндзыстӕм. Ӕцӕг сымахӕй тынг ӕфсӕрмы
кӕнӕм, мах тыххӕй уӕ буц хӕдзӕрттӕ, уӕ буц куыстытӕ
ныууагътат, цӕмӕй дыууӕ мыггаджы ӕхсӕн дарддӕр
фыдбылыз ма ӕрцӕуа, уый тыххӕй, ӕмӕ уӕ хуыцау бузныг
уӕд».
Уӕд та ӕрвыст адӕмы хистӕр райдайы сегасы номӕй
лӕгъстӕ кӕнын худаистӕй. Фӕзӕгьы, ӕгады ӕрвыстӕй нӕ
ма арвитут, зӕгьгӕ. Уӕд, курӕг кӕмӕ ӕрцыдысты, уыцы
хистӕр фӕзӕгъы: «Уӕдӕ мын бахатыр кӕнут, мӕнӕн дӕр
кӕстӕртӕ ӕмӕ ӕрвадӕлтӕ ис, ӕмӕ уын уыдоны ӕвастӕй
ницы зӕгъдзынӕн, бафӕрсон сӕ, базонон, уыдон та цы
зӕгьынц, уый». Ӕрвыст адӕм уыцы дзуаппимӕ раздӕхынц,
раарфӕтӕ кӕнынц, ӕнӕ фыдбылызӕй цӕмӕй баззайой,
уый тыххӕй. Кӕй чызг скъӕфт ӕрцыд, уыдон тынг мӕсты
куы вӕййынц, уӕд ӕппындӕр ницы дзуапп раттынц, ӕмӕ
курӕг адӕм фӕстӕмӕ ацӕуынц ӕнӕ исты бӕрӕгӕй.
Дыккаг хатт та ӕрӕмбырд кӕнынц уыцы хорз адӕмы
ӕмӕ та сӕ барвитынц хатыр курӕг, цӕмӕй бафидауой,
уый тыххӕй. Хъӕуы хистӕртӕ дӕр ӕрцӕуынц курӕг
адӕммӕ ӕмӕ афтӕмӕй иумӕ бамбарын кӕнынц, кӕй
арвитынц, уымӕн, зӕгъгӕ, хъӕубӕсты зӕрӕдтӕ дӕр курӕг
адӕмимӕ иумӕ сты ӕмӕ курынц, уӕхимӕ нӕ бауадзут.
Кӕд ӕмӕ сӕ сӕ кӕртмӕ уадзинаг уой, уӕд бамбарын
кӕнынц ӕрвыст лӕгӕн, рацӕуӕнт, зӕгьгӕ. Ӕмӕ уӕд уый
уыцы ныхас сӕмбӕлын кӕны курӕг адӕмыл ӕмӕ
хъӕубӕсты хистӕртыл. Уыдон араст вӕййынц ӕфхӕрд
лӕджы кӕртмӕ. Цалынмӕ уыдон фӕцӕуынц, уалынмӕ
ӕфхӕрд лӕг арвиты йӕ ӕрвадӕлтӕм ӕмӕ ма йӕ кӕмӕ
фӕфӕнды, уыдонмӕ. Курӕг адӕм хъӕуы хистӕртимӕ
ӕрлӕууынц лӕджы кӕрты уыцы иу рӕнхъыл. Ӕфхӕрд лӕг
сӕм рацӕуы, кӕимӕ йын ӕмбӕлы, уыдонимӕ. Уыдон дӕр
ын раарфӕ кӕнынц, нырӕй фӕстӕмӕ адӕм дӕ кӕртмӕ
хорздзинӕдты куыд цӕуой, хуыцау уый саккаг кӕнӕд,
зӕгьгӕ. Райдайы та ӕвзӕрст лӕг дзурын. Афтӕ хъӕубӕсты
номӕй дӕр фӕлӕгъстӕ кӕны хъӕуы хистӕртӕй иу.
Уыцы бирӕ лӕгъстӕты фӕстӕ сын ӕфхӕрд лӕг дзуапп
ратты мӕнӕ ахӕм хуызы ныхӕстӕй: «Уӕдӕ нын бахатыр
кӕнут, мах дӕр мыггаг стӕм ӕмӕ нӕ кӕрӕдзийы ацы
хъуьЩДаджы тыххӕй нӕма федтам ӕмӕ уын ныртӕккӕ
бӕрӕг дзуапп ратТын мӕ бон нӕу. Чызг кӕд ацы хӕдзары
райгуырдис, уӕддӕр йӕ уынаффӕ лӕвӕрд у мыггагмӕ,
уый тыххӕй ӕмӕ, сымах чи ӕрӕрвыста, уыдон батых
кодтой ӕнӕхъӕн мыггагӕн. Цы дзуапп нӕм уа, уый, кӕмӕ
зӕгьат, уымӕ сӕмбӕлын кӕндзыстӕм».
Курӕг адӕм ӕмӕ хъӕубӕсты хистӕртӕ ныллӕууынц
ӕмӕ сӕ худтӕ сисынц, фӕлӕгьстӕ та кӕнынц: «Мах уӕ
уый курӕг стӕм, ӕртыккаг хатт нӕ мауал цӕуын кӕнут,
цы дзуапп дӕтинаг стут, уый нын абоны бон зӕгьут, ам
чи ис, уыдонимӕ уӕ кӕрӕдзийы фенут ӕмӕ. Мах уӕдмӕ
кӕрты фӕлӕудзыстӕм.
Фысымтӕн дӕр, кӕд гӕнӕн нал вӕййы ӕмӕ сын
мыггагӕй ӕцӕг ӕнӕфарст ничиуал баззайы,уӕд сӕ
кӕрӕдзимӕ асидынц ӕмӕ бауынаффӕ кӕнынц. Кӕд
кӕстӕртӕй искӕй нӕ фӕфӕнды бафидауын, ома йӕ зӕрды
вӕййы исты маст скӕнын, уӕд ын хистӕртӕ фӕндаг нал
раттынц, ома, махмӕ ныр дыккаг хатт алы хъӕуӕй алы
хорз адӕмтӕ ӕрӕмбырд сты ӕмӕ уыдонӕн дзуапп раттын
хъӕуы, зӕгъгӕ. Кӕннод худинаг у, адӕм нӕ ӕнӕдзуаппыл
банымайдзысты, ӕмӕ уый та ӕгады хос у дзыллӕйы ӕхсӕн.
Мыййаг, нӕхи дӕр искуы куы бахъӕуа сӕр, уӕд нын дзуапп
ничы ратдзӕни, уыдон сӕхӕдӕг дӕр ӕнӕдзуапп сты,
зӕгьгӕ. Ӕмӕ мыггагӕн худинаг у йӕхи ӕгады бынаты
сӕвӕрын. Хистӕр мыггаджы ӕхсӕн куы фӕзӕгьы, фидауын
хъӕуы, зӕгьгӕ, уӕд кӕстӕртӕн ӕнӕ сразы хос нӕй.
Сӕ дзырд куы сиу кӕнынц, уӕд рацӕуынц адӕммӕ.
Сӕ хистӕр фӕзӕгьы: «Мӕнӕ буц адӕм, бахатыр нын
кӕнут, бирӕ уӕ кӕй фӕлӕууын кодтам, уый. Бӕргӕ йӕ
зонӕм, стыр тых ныл сӕмбӕлдис. Нӕ хӕдзармӕ нӕм
ныббырстой, нӕ тых нын басастой. Адӕмы ӕхсӕн нӕ ӕгады
бынаты сӕвӕрдтой, чызг чи аскъӕфта, канд уый нӕ, фӕлӕ
дзы скъӕфӕг чи уыдис, уыдон дӕр. Ахӕм ӕфхӕрд
бахатыргӕнинаг бӕргӕ нӕ уыдис. Нӕ фыдӕлтӕ дӕр никуы
ныууагьтой ӕфхӕрд сӕ уӕлӕ. Фӕлӕ мӕнӕ дзыллӕ, мӕнӕ
хорз адӕм, йӕ буц хъуыддӕгтӕ мах тыххӕй чи ныууагьта,
мах ӕхсӕн дарддӕр фыдбылыз мауал ӕрцӕуа, зӕгьгӕ,—
сымах хатыр сын фӕуӕд нӕ тыхгӕнджытӕн, мах чи
фӕхудинаг кодта ирон адӕмы ӕхсӕн. Сымах хатыр сын
кӕнӕм, уымӕн ӕмӕ нӕм хорз нӕ фӕкастис сымах хуызӕн
хорз адӕмы ӕнӕ дзуаппӕй аздахын».
Уыдон дӕр райдайынц уӕд арфӕтӕ кӕнын. Раздӕр
раарфӕ кӕны хъӕубӕсты хистӕр. Уый фӕзӕгьы: «Уӕ, мӕнӕ
хорз мыггаг, уӕ фыдӕлтӕ дӕр адӕмы ӕхсӕн лӕгтӕ
уыдысты ӕмӕ хорз дзуаппытӕ лӕвӕрдтой, ныр та сымах
дӕр уӕ фыдӕлты кардӕй рариуыгьтат, ӕмӕ уӕ мах куыд
фӕбузныг стӕм, афтӕ уӕ стыр хуыцау дӕр фӕбузныг уӕд.
Хъӕубӕстӕн дӕр ӕмӕ курӕг адӕмӕн дӕр аргь скодтат,
уӕхицӕн та кад скодтат».
Уый фӕстӕ райдайы арфӕтӕ кӕнын курӕг адӕмы
хистӕр. Уый фӕзӕгьы: «Сымахӕн ӕгъдау уӕ фыдӕй баззад,
ӕмӕ хуыцау афтӕ саккаг кӕнӕд, уыцы хорз уӕ къухӕй
куыд никуы ахауа. Мах арфӕ кӕнын нӕ фӕразӕм, фӕлӕ
уын хуыцау раарфӕ кӕнӕд, мах хорз адӕмыл чи банымадта
ӕмӕ нын аргь чи скодта. Мах алы хъӕутӕй стӕм ӕмӕ ацы
хорздзинад радзурдзыстӕм алы хъӕуы, уыцы мыггаг ахӕм
ӕгьдауджын сты, зӕгьгӕ. Фӕлӕ мах та уый курӕг стӕм
сымахӕй, ӕмӕ, дзуапп кӕм радтат, уым уӕ дзурӕг лӕггы
дӕр куыд сбӕрӕг кӕнат абоны бон».
Кӕд ӕмӕ сын амал вӕййы, уӕд фӕзӕгьынц, дзурӕг
лӕгтӕн кӕй ӕвзарынц, уыдоны нӕмттӕ ӕмӕ курӕг адӕм
ныббуц вӕййынц. Ӕфхӕрд чи вӕййы, уыдонӕн бар вӕййы
дзурӕг лӕггӕн ӕртӕ лӕджы равзарын, зылын чи вӕййы,
уыдонӕн та дыууӕ. Ӕдӕппӕт фондз лӕджы. Иу та дзы
вӕййы раст лӕг. Уый равзарынц курӕг адӕм.
Курӕг адӕм та раарфӕ кӕнынц ӕмӕ уыцы ӕмбырдӕй
ацӕуынц скъӕфӕджы хӕдзармӕ ӕмӕ уым бамбарын
кӕнынц, хъуыдцаг куыд ӕвӕрд у, уый. Уыдон дӕр сбӕрӕг
кӕнынц дыууӕ лӕджы. Ӕфхӕрд чи уа, уымӕн йӕ бон у,
йӕ зӕрдӕмӕ дзы чи нӕ цӕуа, уый аивын кӕнын, ӕмӕ та
уӕд, ӕфхӕрӕг чи уыдис, уыдон йӕ бӕсты ӕндӕр лӕг
равзарынц.
Дзурӕг лӕгты тӕрхон. Уыцы фондз тӕрхонгӕ-нӕджы
ӕрӕмбырд кӕны йӕ хӕдзармӕ скъӕфӕг, ӕмӕ бауынаффӕ
кӕнынц. Фыццаг рӕстӕджы-иу скъӕфӕг, скъӕфджытӕ ӕмӕ
чызджы ӕфсымӕртӕ дзуары цур ӕууӕнк радтой, дзурӕг
лӕгтӕ цы бауынаффӕ кӕной, ууыл уӕлдай кӕй нӕ
зӕгъдзысты, ӕмӕ-иу уый уыдис стыр фидардзинад.
Паддзахы хицауад куы ӕрлӕууыд, уӕдӕй фӕстӕмӕ та
хъуамӕ зылынтӕ дӕр ӕмӕ ӕфхӕрд дӕр радтой фидары
гӕххӕтт хицауы къухӕвӕрдӕй, тӕрхоныл разы кӕй
уыдзысты, уый тыххӕй.
Дзурӕг лӕгтӕн скъӕфӕг йӕ хӕдзары кусарт акӕны,
ӕмӕ хорз фӕминас кӕнынц зылыны хардзӕй. Фӕрсын
райдайынц, чызг скъӕфт кӕцӕй ӕрцыд, уымӕй. Бафӕр-
сынц, кӕй цурӕй йӕ ахастой, уыцы ӕвдисӕнты ӕмӕ йӕ
сыхӕгтӕй чи базоны, уыдоны дӕр. Уым фарст куы
фӕвӕййынц, уӕд та райдайынц фӕрсын, чызг кӕмӕн
аскъӕфтой, уыцы лӕппуйы: цӕмӕн аскъӕфта ӕмӕ цӕй
тыххӕй фӕрӕдыди? Лӕппу бӕлвырд бамбарын кӕны йӕ
хъуыддаг. Бӕлвырддӕры тыххӕй ма бафӕрсынц ӕндӕр
ӕвдисӕнты дӕр, раздӕр ын минӕвар чи уыдис, уыдоны.
Фӕстагмӕ ӕрӕмбырд кӕнынц, скъӕфӕг чи уыдис, уыцы
фӕсивӕды ӕмӕ уыдоны дӕр бафӕрсынц. Скъӕфджытӕ дӕр
фӕзӕгьынц, хъуыддагӕй цы фаззонынц, уый, стӕй
радзурынц, чызджы куыд аскъӕфтой, уый дӕр.
Кӕй фӕрсын фӕхъӕуы хъуыддаджы тыххӕй, уыдон
се ’ппӕт дӕр фарст куы ӕрцӕуынц, уӕд дзурӕг лӕгтӕ
скъӕфджыты зиантӕн саргъ кӕнынц ӕхцайӕ. Хӕдзармӕ
кӕй ныббырстой ӕмӕ тых кӕй бакодтой, уымӕн дӕр
скӕнынц ӕхцайӕ аргъ ӕмӕ сегас иумӕ сӕвӕрынц.
Тӕрхоны лӕгтӕм куы ницыуал дзырддаг вӕййы, уӕд
бамбарын кӕнынц, цы тӕрхон рахастой, уый. Фыццаг
заманы-иу ӕй бамбарын кодтой сыхӕгты раз, уыдон
ӕвдисӕн куыд уой, афтӕмӕй. Фӕстаджырдӕм-иу сӕ тӕрхон
хицауады фыссӕндоны гӕххӕттыл сфидар кодтой. Кӕд
искӕцы фарс разы нӕ уыдаид, уӕддӕр-иу йӕ бон ницыуал
уыд, ӕрмӕст ма-иу сӕ ист лӕгты азымы дардтой, иннӕты
дзурӕг лӕггӕ уыл фӕуӕлахиз сты, зӕгъгӕ.
Кӕд, чызг чи аскъӕфта, уыцы лӕппу цӕрӕг уа, уӕд,
скъӕфджытыл цы ивар сӕвӕрынц, уый дӕр йӕхӕдӕг
бафиды. Науӕд та, кӕд ӕмӕ йӕхӕдӕг ирӕд бафидынӕн
дӕр нӕ вӕййы ӕххӕстӕй, уӕд ма йын скъӕфджытӕ, цы
хъуаг вӕййы, уый се ’хсӕны ӕрӕмбырд кӕнынц, стӕй
сӕхиуыл цы ивар ӕвӕрд вӕййы, уый дӕр бафидынц.
Хъуыддаг ирӕды тыххӕй фехӕла, уый сӕм ӕгад фӕкӕсы,
скъӕфӕг кӕмӕн уыдысты, уымӕн йӕ хъуыддаг кӕрӕй-
кӕронмӕ ахицӕн кӕнын сӕ хӕс фӕхонынц. Скъӕфджытыл
иварӕн фылдӕр хатт ӕвӕрд вӕййы — хорз саргъы бӕх.
Кӕд ӕфхӕрд фылдӕры аргь уа, уӕд ма йемӕ ӕхца дӕр.
Бӕх уый тыххӕй, ӕмӕ адӕмы цӕсты кадджын у. Чызг
кӕмӕй аскъӕфтой, уыдонӕн дӕр уӕд сӕ зӕрдӕ фӕлмӕн-
дӕр кӕны скъӕфджытӕм.
Ирӕд дӕр ӕмӕ ӕфхӕрды ивар дӕр куы ахицӕн
кӕнынц, уӕд уый фӕстӕ чызджы ӕрхӕссынц лӕппуйы
хӕдзармӕ. Къухылхӕцӕг ӕмӕ йын ӕмдзуарджын хъуамӕ
уой скъӕджытӕй.
Уый фӕстӕ дзурӕг лӕггӕ лӕппуйӕн сцӕттӕ кӕнын
кӕнынц алы хӕрд ӕмӕ нозт кусӕрттагимӕ.Ӕрӕмбырд
кӕнынц уырдӕм чызджы фыд ӕмӕ йӕ мыггаджы, афтӕ
скъӕфджытӕ ӕмӕ лӕппуйы мыггаджы дӕр. Хӕрд ӕмӕ нозт
куы сцӕттӕ вӕййынц, уӕд сӕ скувынц хистӕртӕ. Дзурӕг
лӕггӕ радыгай фӕдзурынц, арфӕ фӕкӕнынц сӕ алкӕмӕн
дӕр, аргъ скодтат дзурӕг лӕгтӕн, ӕмӕ уӕ хорз дзуаппӕй
бузныг, зӕгьгӕ, радыгай сӕ сӕ кӕрӕдзимӕ дзурын кӕнын
райдайынц. Фӕсивӕдӕй тынгдӕр кӕмӕн фӕтӕрсынц,
уыдонӕн та иу нуазӕн баназын кӕнынц иумӕ, йӕ хуылфы
йын ӕвзист, йе та сызгъӕрин ӕхца цӕвӕрынц, афтӕмӕй.
Уӕдӕй фӕстӕмӕ дыууӕ мыггаджы баззайынц
хӕстӕгӕй. Ӕцӕг лӕппуйӕн йӕ хӕдзары ницыуал вӕййы,
ӕмӕ йӕ усимӕ мӕгуырӕй баззайы. Лӕппуйӕн ма ӕххуырсты
ӕнӕ ацӕугӕ цы хос вӕййы, цӕмӕй та цӕрынӕн исты
самал кӕна, уый тыххӕй. Афтӕ кӕрӕдзийӕ ӕнӕбары
иртӕст ӕрцӕуынц дыууӕ ног къайы ӕмӕ сӕ хъӕлдзӕджы
бонты кӕрӕдзи уындӕй нӕ бафсӕдынц.
Кӕй чызг ӕрцӕуы скъӕфт, уыдон фӕдисы куы
ацӕуынц ӕмӕ сӕ къухы куынӕ бафты чызджы фӕстӕмӕ
байсын, уӕд сӕ маст райсыны тыххӕй ныббырсынц, чызг
кӕмӕн скъӕфт ӕрцыд, уый хӕдзармӕ. Хӕдзары бинонтӕй
нӕлгоймӕгтӕй кӕй феной, ууыл марынӕй дӕр нӕ
фӕауӕрдынц. Иннӕ ахӕм нӕ фӕцауӕрдывц хӕдзар
басудзыныл дӕр. Кӕд дзы чызг уа хӕдзары ӕмӕ сӕ къухы
бафта рахӕссынмӕ, уӕд ӕй рахӕссынц сӕ чызджы
скъӕфтмӕ, ӕмӕ йӕ сӕ мыггаджы фӕсивӕдӕй исчи йӕ ус
скӕны, сӕ кӕрӕдзи уарзой, нӕ уарзой, уӕддӕр. Ома нӕ
хӕс райстам нӕ батыхгӕнджытӕй, зӕгьгӕ. Уӕддӕр дыууӕ
мыггаджы кӕрӕдзимӕ нӕ фӕдзурынц.
Раздӕр чи батых кодта, уый зылындӕр кӕй вӕййы,
уымӕ гӕсгӕ сӕ мыггаг адӕмы хорз, дзырддзӕугӕдӕр
лӕгтӕн бамбарын кӕнынц, цӕмӕй сӕ бафидауын кӕной.
Ӕмӕ се ’хсӕн равзарынц тӕрхоны лӕггӕ ӕмӕ сӕ бафидауын
кӕнынц.
Бирӕ чызгыскъӕфты хъуыддӕгтӕ дзӕбӕх ахицӕн
вӕййынц, се ’хсӕн хорз адӕм куы бацӕуынц, уӕд. Фӕлӕ
иуӕй-иутӕ та ӕнӕ фидыдӕй баззайынц.
МАРДЫ ӔГЪДӔУТГӔ
АМӔЛӔНБОН
Ирон адӕймаг куы амӕлы, уӕд, йӕ бинонтӕй йӕ
цуры чи уа, уыдон райдайынц хъӕрӕй кӕуын.
Кӕуынмӕ ӕрбауайынц сыхӕгтӕ, ӕмӕ уыдон дӕр райда-
йынц кӕуын. Афтӕй ӕрӕмбырд вӕййынц хъӕубӕстӕ
иууылдӕр, лӕг уа, ус уа. Сыхӕгты хистӕртӕ арвитынц
хъӕубӕтӕм хъӕргӕнӕг. Хъуамӕ марды бон хъӕубӕстӕй
куыстмӕ мачи ацӕуа, уымӕн ӕмӕ худинаг у. Кӕмӕн нӕ
фехъусын кӕной ӕмӕ афтӕмӕй куыстмӕ чи ацӕуы, уый
йӕ йӕхицӕн ӕфхӕрдыл банымайы, мӕнӕн цӕуылнӕ
базонын кодтат марды хабар, зӕгьгӕ.
Мард кӕуыл ӕрцӕуы, уыцы хӕдзары бинонтӕй иу
ӕрбасиды сыхӕгтӕм ӕмӕ хъӕубӕстӕй искӕмӕты ӕмӕ сӕ
фӕкуры, цӕмӕй фӕкӕсой мард баныгӕныны хъуыдцӕгтӕ
фӕрӕвдз кӕнынмӕ.
Хъӕргӕнӕг. Зианджын бамбарын кӕны хиуӕттӕн,
цӕмӕй ацӕуой хъӕргӕнӕг ӕндӕр хъӕутӕм. Алы хъӕумӕ
дӕр арвитынц иу барӕг, кӕд дард хъӕу уа, уӕд та дыууӕ
барӕджы. Бамбарын сын кӕнынц, цӕмӕй марды хӕстӕ-
джытӕн фехъусын кӕной, сӕ хӕстӕг амардис ӕмӕ йӕ ахӕм
бон ныгӕндзысты, зӕгьгӕ.
Хъӕргӕнӕг чи уа, уый йӕ бӕхӕй хӕстӕджыты дуармӕ
ӕрхизы рахизырдӕм, ӕмӕ йӕ чи фены, уыдон уайтагьд
бамбарынц, марды хабархӕссӕг кӕй у, уый. Рацӕуы йӕм
хӕдзары бинонтӕй исчи, ӕрлӕууынц, се ’хсӕн иу дӕс-
дыууадӕс санчъехы куыд уа, афтӕ ӕмӕ сӕ къухтӕ
уырдыгмӕ ӕруадзынц. Иу-дыууӕ минуты фӕстӕ хъӕргӕ-
нӕг фӕзӕгъы: «Нырӕй фӕстӕмӕ дӕ хӕстӕджытыл
хорздзинӕдтӕ цӕуӕд, дӕ хӕстӕджытӕй уый амардис». Уый
дӕр ын фӕстӕмӕ раарфӕ кӕны: «Рухсаг уӕд, дзӕнӕт ын
хуыцау раттӕд. Ды та нырӕй фӕстӕмӕ буц хъӕлдзӕгдзи-
нӕдты фӕцу». Мидӕмӕ, зӕгьгӕ, йын фӕзӕгьы, рухсаджы
тыххӕй дӕхи атав ӕмӕ мардӕн иу арахъӕй рухсаг зӕгъ.
Хъӕргӕнӕг хъуамӕ дыууӕрдӕм дӕр йӕ бӕхыл сӕпп
(цпуал) кӕна, стӕй йӕ бӕхы къӕдзил ӕлхынцъ ма уа
цъыфы дӕр, ӕмӕ йӕ уӕд иууылдӕр фӕзонынц; хъӕргӕнӕг
у, уый, Ехс вӕййы йӕ галиу къухы.
Хъарӕггӕнӕг ус. Устытӕй дӕсныдӕр чи вӕййы, уый
хъарӕг фӕкӕны, иннӕтӕ та — кӕугӕ. Хъарӕггӕнӕг ус,
кӕугӕ-кӕуын фӕдзуры ахӕм ныхӕстӕ, чи йӕм хъусы,
уыдон зӕрдиагдӕрӕй куыд кӕуой. Чи амарди, уый кой
фӕкӕны алыхуызонӕй, стӕй фӕдзуры, уыцы хӕдзарӕй
ӕмӕ йӕ хӕстӕджытӕй раздӕр чи амардис ӕмӕ сӕ зӕрдӕ
тынгдӕр кӕуыл фӕрыст, уыдоны тыххӕй дӕр.
Мардыл зӕрдиагӕй фӕкӕуынц хӕстӕджытӕ. Ӕрдхорд-
ӕфсымӕр ын чи вӕййы, уыдон кӕугӕ куы ӕрбацӕй-
цӕуынц, уӕд сӕ сӕртӕ фӕхойынц, ӕмӕ сӕ адӕм базонынц,
уыдон ӕрдхорд-ӕфсымӕртӕ кӕй уыдысты, уый.
Ирон адӕммӕ худинаг у, фыдӕн йӕ цотӕй исчи куы
амӕлы, уӕд ууыл кӕуын, цыфӕнды бирӕ йӕ куы уарза,
уӕддӕр. Мад дӕр, ӕрыгон чи уа гуырдӕй, ууыл нӕ фӕ-
кӕуы, худинаг у, зӕгьгӕ. Тынгдӕр худинаг та у, лӕгӕн
йӕ ус куы амӕла ӕмӕ ууыл куы скӕуа, уӕд уый. Сиахсӕн
дӕр, дам, не ’мбаелы кӕуын, зӕгъгӕ, афтӕ хъуыды кодтой,
ӕмӕ-иу уый дӕр нӕ куыдта, йӕ каистӕй чидӕриддӕр куы
амардаид, уӕддӕр. Сиахс йӕхӕдӕг куы амардаид, уӕд-иу
ууыл дӕр йӕ усы фыд нӕ куыдта. Ацы митӕ куыдфӕстӕмӕ
афтӕ карзӕй нал кӕнынц.
Марой. Фыццаг заманы-иу устытӕ марды ӕхсӕв
кодтой маройы ӕгьдау дӕр. Маройы ӕгъдау афтӕ у. Устытӕй
дӕсныдӕр чи уа, уый райдайы ӕнӕ кӕугӕйӕ ныхӕстӕ
кӕнын зарӕджы здӕхтӕй. Лӕугӕ фӕкӕны марды цур
рӕбынӕй, йӕ фарсмӕ та, чи амардис, уый мад, ус ӕмӕ
хотӕ. Иннӕ устытӕ иууылдӕр кӕрӕдзийы фӕстӕ рӕнхъ
ӕрлӕууынц. Хӕстӕджытӕ чи уа мардӕн, уыдон сӕ
кӕлмӕрзӕнтӕ сисынц. Уыцы ус ныхӕстӕ кӕнын куы
райдайы, уӕд иннӕ устытӕ дӕр иууылдӕр ӕмдзыхӕй
райдайынц уый ныхӕстӕм ӕмхъӕлӕсӕй дзурын: «Дӕдӕй...
йӕу-дӕдӕй»... Алы ус дӕр йӕ дыууӕ къухӕй ӕмцӕф
фӕкӕны йе ’хсӕрфӕрстӕ. Цыдӕридцӕр дзы устытӕ вӕййы,
уыдон иууылдӕр уыцы хъуыддаджы «ӕмдӕдӕй» ӕмӕ
ӕмцъыкк фӕкӕнынц се ’хсӕрфӕрстӕ. Разӕй цы ус фӕлӕу-
уы рӕнхъыл, уый раздӕр ӕгьдаугӕнгӕ бацӕуы мады цурмӕ,
уый фӕстӕ хоты цурмӕ, фӕстагмӕ усы цурмӕ. Уыцы ӕгъдау
кӕрӕй-кӕронмӕ баххӕст кӕнынц, рӕнхъыл цы устытӕ
фӕлӕууы, уыдон. Чызг дзы чи ӕййафа, уыдон куы бахӕццӕ
вӕййынц, уӕд ма иннӕтӕй уӕлдай ӕркувынц, стӕй ноджы
сӕ иугай зонгуытыл дӕр ӕрлӕууӕгау кӕнынц. Мад, хотӕ
ӕмӕ ус, дӕр, уыцы ӕгъдау кӕнгӕйӕ, се хсӕрфӕрстӕ
фӕцӕвынц иннӕты хуызӕн.
Нӕлгоймаг куы амӕлы, уӕдӕй фӕстӕмӕ ус ӕмӕ хотӕ,
кӕугӕйӕ, сӕ сӕрыхъуынтӕ фӕтонынц, фӕтонынц сӕ
рустӕ дӕр туг рахъарыны онг. Куыдфӕстӕмӕ афтӕ ӕнӕ-
гьдау тынд нал кодтой. Сӕрыхъуынтӕй-иу кӕй ӕртыдтон,
уыдон-иу марды цур кӕнӕ йӕ чырыны цӕвӕрдтой.
Мӕрддзӕгтӕ. Марды, йе ’мгар чи уа, уыдон
цынайынц, ныссыгьдӕг ӕй кӕнынц ӕмӕ йыл йӕ мӕрддзаг
дзаумӕттӕ скӕнынц. Фыццаг заманы ирон адӕм марды,
сӕхуыдтӕг цы дарӕс цӕттӕ кодтой, ахӕм дзауматы
ныгӕдтой, хъуымацӕй фӕстӕмӕ. Ӕмӕ хъуымац дӕр
хуымӕтӕджы хом йеддӕмӕ кӕм ӕфтыдис къухы. Фӕлӕ
йӕ фӕстагмӕ хорз аразын райдыдтой, уӕлӕуыл кӕй никуы
дардта, ахӕм дзаумӕттӕ йын-иу балхӕдтой. Мӕрддзаджы
дзаумӕттӕ-иу уӕхстыл тырысагонд скодтой ӕмӕ-иу ӕй
хӕдзары дуары сӕрмӕ ныссагьтой, цӕмӕй, кӕугӕ чи нӕуа,
уыдон зоной, кӕдӕм цӕуын хъӕуы, уый. Мӕгуыр лӕг-иу
ӕфстӕутты бацыдис мӕрддзӕгтӕ балхӕныны тыххӕй.
Нӕлгоймагӕй чи амӕла, уымӕн каистӕ куы уа, уӕд
ын хъуамӕ худ уыдон радтой. Цалынмӕ каистӕй худ
сӕмбӕла, уалынмӕ хаттӕй-хатт марды баныгӕнын фӕуро-
мынц. Ус куы амӕла, уӕд уымӕн та хъуамӕ кӕлмӕрзӕн
йӕ цӕгат балхӕной.
Ахӕм устытӕ-иу уыдис, ӕмӕ йӕ кӕлмӕрзӕны аргь
раздӕр чи иста йӕ цӕгатӕй. Ӕмӕ сӕ-иу ӕфстау радта,
цӕмӕй йын пайда скодтаиккой, уый тыххӕй.
Ирон адӕм сӕ марды, цы бон амардаид, уыцы бон
ныгӕдтой, ӕцӕг, цалынмӕ хур нӕма ныгуылдаид, уалын-
мӕ. Хурныгуылды рӕстӕджы ӕмӕ йӕ фӕстӕ нӕ ныгӕдтой,
уый тыххӕй, ӕмӕ, дам, уӕд мӕрдты ӕхсӕн нӕ уыдзӕн.
Фӕлӕ изӕрырдӕм куы амардаид, йе та хӕдзары бинонтӕй
искӕмӕ ӕнхъӕлмӕ кӕсын куы хъуыдис, уӕд кӕнӕ ӕндӕр
ахӕм истӕйты тыххӕй-иу дыккаг бонмӕ дӕр баззад.
XVIII ӕнусы ӕмӕ XIX ӕнусӕн йӕ фыццаг цыппӕрӕм
хайы мард ӕвӕрдтой зӕппадзы, зӕхх кадавар куыд уыдис,
уымӕ гӕсгӕ. Зӕппадзӕн зӕхх бирӕ нӕ хъуыди, мӕрдтӕ та
дзы ӕвӕрдтой бирӕ. Ноджы ма зӕппӕдзтӕ амадтой дыгай,
ӕртыгай мыггӕгтӕ иумӕ. Стыр мыггаг та йӕхӕдӕг.
Зӕппадзы ныгӕдтой афтӕ: марды бахастаиккой ӕмӕ йӕ,
куыд ӕмбӕлы, афтӕ цӕвӕрдтаиккой фӕйнӕджытыл, ӕнӕ
чырынӕй. Йӕ уӕлӕ йын бамбӕрзтаиккой уӕлӕдарӕн
нымӕт, йӕ фарсмӕ — дурын гоцъоби нозтӕй дзагӕй, афтӕ
хӕринаг дӕр, стӕй йӕ кард ӕмӕ ӕндӕр дзауматӕ.
НЫГӔНӔН БОН
Марды ӕгъдауӕн цы хъӕуы, уыдон цалынмӕ рӕвдз
кӕнынц, уӕдмӕ мӕрддзыгой дӕр ӕрӕмбырд
вӕййынц. Хъӕубӕстӕ ӕмӕ хӕстӕджытӕ марды бон
фӕхӕссынц арахъытӕ ӕмӕ дзултӕ.
Марды рахӕссынц хӕдзарӕй ӕмӕ йӕ дуармӕ
ӕрӕвӕрынц, Уырдӕм ӕм бацӕуынц йӕ хӕстӕджытӕ ӕмӕ
йын фӕндараст фӕзӕгьынц, фӕкӕуынц. Сауджынтӕ куы
фӕзындысты, уӕд та-иу раздӕр сауджын саргьуыдта.
Ӕрыгон ус кӕмӕн баззад, ахӕм мард куы уыдаид, уӕд-
иу марды кӕрты астӕу зӕххӕй бӕрзонддзӕр систаик-кой,
ӕмӕ-иу ус марды бынты ӕртӕ уады акодтаид дыууӕр-дӕм:
мӕрдты дӕр йӕ ус йӕхи цӕмӕй уа, уый тыххӕй. Кӕннод,
дам, мӕрдты йӕхи нӕ уыдзӕн, уымӕн ӕмӕ ӕрыгон
сылгоймагӕн моймӕ ӕнӕ ацӕугӕ нӕ уыдзӕнис.
Мард ахӕссынц, кӕм ӕй февӕрынц, уырдӕм. Куы йӕ
фӕцӕйхӕссынц, уӕд ӕрыгондӕр мард чи вӕййы хицон
адӕмӕй, уый бинонтӕй иу сылгоймаг разӕй ацӕуы ӕмӕ
хъӕрӕй фӕдзуры йӕ марды номӕй, ма фӕтӕрс, ныртӕккӕ
дӕм фӕцӕуы ног ӕмбал, зӕгъгӕ (ома ныгӕнынмӕ кӕй
фӕхӕссынц, уый).
Бӕхфӕлдисын. Мард нӕлгоймаг куы вӕййы, уӕд
бӕхыл саргь сӕвӕрынц, йӕ уӕлӕ йын ӕрӕфтауынц ирон
топп, ехс, нымӕт, йе ’фцаегыл ын бабӕттынц цӕвдар ӕмӕ
йӕ марды фӕдыл уӕлмӕрдмӕ аласынц фӕлдисынмӕ. Марды
ӕрӕвӕрынц зӕххыл, бӕх ын йӕ цурмӕ баласынц. Зӕронд-
дӕр лӕг чи уа, уый бацӕуы ӕмӕ йӕ худ сисы. Иӕхиуыл
дзуӕрттӕ бафтауы ӕмӕ идон райсы. Марды къухыл бафтауы
идон, кард сисы йӕ кьухмӕ ӕмӕ бӕхы фӕлдисын байдайы
мардӕн, цӕмӕй, уыцы бӕхыл йӕ бар уӕлӕуыл куыд цы-
дис, афтӕ йыл мӕрдты дӕр йӕ бар цӕуа, ома фистӕг куыд
нӕ уа, афтӕ. Ӕз ам ӕрхӕсдзынӕн иу ахӕм ныффӕлдысты
ныхӕстӕ: «Хуыцау, табу дӕуӕн, хуыцау! Ӕппӕт скӕнӕг,
ӕппӕт раттӕг хуыцау, мард дӕр ды скодтай, ӕгас дӕр,
ӕмӕ абоны бон ацы мард цӕуы ӕцӕджы бӕстӕм мӕнг
дунейӕ. Ацы бӕх ын де ’гьдауы тыххӕй хӕлар кӕнӕм, ӕмӕ
ацы бӕхыл йӕ бар уӕлӕуыл куыд цыдис, афтӕ йыл
мӕрдты дӕр йӕ бар цӕуӕд. Цӕмӕн ын хъӕуы мӕрдты
фӕндагӕн, уымӕн ын хӕлар уӕд. Мӕрдты хицау Барастыр,
уый уӕрагыл йӕ къух ӕвӕрд уӕд.
Дунейы иунӕг хуыцау, кӕд искуы уӕлӕуыл ӕвзӕрдзи-
над ракодта, уӕд ын хатыр уӕд! Рухсаг чи зӕгъы, уыдоны
хатырӕй ацы уды дзӕнӕтмӕ айс. Ныр абон йӕ мӕнг дунейӕ
ӕцӕг дунемӕ цӕуы ацы мард, ӕмӕ йын, мӕнӕ хорз адӕм,
уӕ цӕстысыгӕй фӕндараст зӕгъут. Фӕндараст фӕу ӕцӕг
дунемӕ!»
Бӕх&Елдисын
Зӕронд лӕг кардӕй ралыг кӕны бӕхы рахиз хъусы
хъуынтӕй ӕмӕ сӕ марды риуыл цӕвӕры. Бӕх аласынц
иуырдӕм. Зӕронд лӕгмӕ фыййагӕй сыджыт бадарынц, ӕмӕ
дзы ӕрта хатты сисы йӕ къухы дзаг ӕмӕ йӕ марды риуыл
дӕргьмӕ-цӕхгӕрмӕ байтауы, дӕ сыджыты хаймӕ ӕнӕ
тӕригьӕдӕй бацу, зӕгьгӕ. Мардӕн фӕстаг хатт фӕзӕгьынц
фӕндараст йӕ хӕстӕджытӕ, фӕкӕуынц афтӕмӕй. Кӕд ӕй
зӕппадзы ӕвӕрой, уӕд дыууӕ лӕджы бахизынц зӕппадзмӕ
ӕмӕ йӕ иннӕтӕ уыдонмӕ бадӕттынц дуарыл, ӕмӕ йӕ
уым ӕрӕвӕрынц, куыд ӕмбӕлы, афтӕ. Кӕд ӕй ингӕны
ныгӕной, уӕд та иу лӕг ныххизы ӕмӕ йӕм иннӕтӕ дӕр
фӕкӕсынц, афтӕмӕй йӕ баныгӕнынц. Йӕ сыджыт ыл
иууылдӕр калд куы фӕвӕййынц, уӕд топпыхос ингӕны
уӕлӕмӕ ӕркӕнынц ӕмӕ йӕ ссудзынц. Топпыхос куы
ныттӕпп кӕны, уӕд рухсаг фӕзӕгъынц ӕмӕ раздӕхынц
марды цурӕй. Лӕгтӕ ӕрбацӕуынц фӕстӕмӕ мӕрдджыны
кӕртмӕ, хӕрнӕг кӕм фӕрӕвдз кӕнынц, уырдӕм. Устытӕ
баззайынц, марды кӕм баныгӕдтой, уый цур ӕмӕ бирӕ
фӕкӕуынц мардыл.
Дугъ. Мард ныгӕд нӕма фӕвӕййы, афтӕ райдайынц
дугьы хъуыддаг кӕнын. Бӕхтыл сӕвӕрынц рог лӕппутӕ
ӕмӕ сӕ, хӕрнӕг кӕм цӕттӕ кӕнынц, уым ӕрлӕууын
кӕнынц. Зӕронд лӕггӕй иумӕ авӕрынц нозт, ӕмӕ уый
сӕ цуры ӕрлӕууы ӕмӕ сын скувы, цӕмӕй ӕнӕкъуылым-
пыйӕ, ӕнӕмастӕй ӕруайой, уый тыххӕй. Куывд куы
фӕвӕййы, уӕд барджытӕй алчи йӕхи хъары, цӕмӕй йӕ
ехс иннӕты разӕй ацахора нозтӕй. Адӕм бӕхтӕм фӕкӕ-
сынц, ӕмӕ йӕ раззаг къӕхтӕй рахиз чи авӕра, уыцы бӕхӕй
фӕзӕгьынц, уый фӕразӕй уыдзӕн, зӕгьгӕ. Араст вӕййынц
ӕвӕрдмӕ. Семӕ ацӕуы рӕстӕвӕрӕг. Ӕрлӕууын сӕ кӕны
ӕмхуызон, ӕвӕрд кӕцӕй вӕййы, уым ӕмӕ уырдыгӕй
ӕмуад ракӕнынц. Адӕм иууылдӕр фӕкӕсынц дугьмӕ.
Хӕрнӕгмӕ раздӕр цы дугъон бахӕццӕ вӕййы, уый
раззаджы хай райсы.
Дугь куы ахицӕн вӕййы, уӕд та райдайы хъабахъ.
Хъабахъ. Фарӕстгай адыли хъайвантӕй ӕртӕ кӕрӕ-
дзиуыл фидар бабӕттынц, чи куыд лыстӕгдӕр уа, афтӕ
9	Рагон ӕмӕ нырыккон ирон ӕгъдӕутпе
уӕлдӕр. Сӕ уӕлӕ сын бабӕттынц бӕрцы ставд, йӕ кӕроныл
ын зӕгӕлтӕй бахуыйынц нымӕты кӕнӕ ӕрчъиаджы
гӕппӕл. Йӕ фӕйнӕ фарсыл ын ныссадзынц бӕзджын цъозы
къӕбӕлтӕ, афтӕмӕй йӕ схъил кӕнынц, ӕмраст ӕй
слӕууын кӕнынц ӕмӕ йӕ алырдӕм фидар бабӕттынц, куыд
нӕ змӕла, афтӕ. Хъабахъ акъуырӕггаг вӕййы уӕныг, кӕнӕ
дыгӕрдыг, цъозты тыххӕй та ӕртӕ сомы (алы цъозӕн дӕр
1,5 сомы). Алы хъӕумӕ дӕр арвитынц, мардмӕ ӕд топпытӕ
куыд ӕрцӕуой, афтӕ, хъабахъ ӕхсыны тыххӕй. Хъабахъ
ӕхсынӕн бар нӕй хӕстӕджытӕн ӕмӕ хъӕубӕстӕн. Хъуамӕ
йӕ ӕхсой ӕндӕр хъӕуккӕгтӕ ӕмӕ ӕцӕгӕлӕттӕ.
Хъабахъ чи фехсы, уыдон ӕрлӕууынц хъӕугай хицӕн-
тӕй. Чи куыд ӕхсы, уымӕ кӕсынӕн раст лӕгтӕ равзарынц.
Сбӕрӕг кӕнынц, раздӕр кӕцы хъӕу райдайдзӕн ӕхсын,
уый, рад сын саразынц. Марды хӕстӕджытӕй иу бацӕуы
ӕмӕ раздӕр фехсы хъабахъ топпӕй, ома ныр куыд райдайой
хъабахъ ӕхсын, афтӕ. Алы хъӕу дӕр райдайынц радыгай
ӕхсын ӕмӕ цъозтӕ уайтагъд ӕрӕппарынц, лыстӕгдӕр кӕй
вӕййынц, уымӕ гӕсгӕ. Хъабахъы ӕрчъиаг та зын ӕрӕп-
парӕн вӕййы. Радыгай ӕхсгӕйӕ йӕ куы слыстӕг кӕнынц,
уӕд фӕстагмӕ, лӕгдзинад мӕн бауа, зӕгъгӕ, кӕрӕдзимӕ
нал фӕкӕсынц, нал фӕцауӕрдынц гӕрах кӕныныл, ӕмӕ
йӕ уайтагъд ӕрӕппарынц. Кӕд, кӕй гӕрахӕй ӕрхаудта,
уый бӕлвырд бӕрӕг уа, уӕд хорз, науӕд схъаугъатӕ
вӕййынц, алчи дӕр фӕдзуры, ӕз ӕй ӕрӕппӕрстон, зӕгьгӕ.
Кӕд хъаугъайаг вӕййы дыууӕ-ӕртӕ ӕмбалы ӕхсӕн ӕмӕ
нӕ фӕфидауынц, уӕд сын ног нысан ӕрӕвӕрынц, ӕмӕ
уыцы нысан хуыздӕр чи ныццӕва, хъабахъ уымӕн раттынц.
Цъозтӕ чи акъуыры, уыдон сӕ сомтӕ ӕмӕ ӕрдджыты
айсынц. Хъабахъ кӕй бавӕййы, уый, уӕныг уа, дыгӕрдыг
уа, аласы йӕ йӕ хӕдзармӕ ӕмӕ, хъӕубӕстӕй хъабахъӕхсӕг
чи уыдис, уыдон ӕрхоны йӕ хӕдзармӕ ӕмӕ хист саразы
мардӕн. Мӕрдджынтӕй дӕр хъуамӕ искӕй ӕрхона
ӕвдисӕны хуызӕн, ома мӕнӕ уын уӕ мардӕн хист
скодтон, зӕгъгӕ.
Хӕрнӕг. Раджы заманты-иу хӕрнӕгӕн ӕргӕвст
ӕрцыдис 30—35 галы, фӕстӕдӕр 10—12 галы, XIX ӕнусы
фӕстаг кӕрон та — 2—3 галы. Арахъ дзы-иу уыд 30—40
агуианы бӕрц, дзултӕ, иу дыууӕ ссады голлагӕй цы
ӕрцыдаид, уый. Ныр уыдӕттӕ ноджы фӕкъаддӕртӕ сты,
фӕлӕ хӕрнӕджы ӕгъдӕуттӕ уыйас нӕма фендӕрхуызон
сты. Мӕрдджын фӕзӕгъы сыхӕгтӕн ӕмӕ ма, хъӕуӕй
кӕмӕн ӕмбӕлы, уыдонӕн, цӕмӕй, марды тыххӕй цы
хардз кӕны, уыдонмӕ фӕкӕсой. Сӕ бар сын бакӕны
ӕргӕвдинӕгтӕ уа ӕмӕ ӕндӕр уа, цыдӕриддӕр йӕ бон
схардз кӕнын у, уыдон. Кӕмӕ бадзуры, уыдон сразы
вӕййынц ӕмӕ алцыдӕр барӕвдз кӕнынц.
Хойрӕгтӕ фӕлдисын. Хъабахъ ӕхст куы фӕвӕййы,
уӕд, мардмӕ чи ӕрцыдис, уыдоны ӕрбадын кӕнынц.
Хистӕртӕй иу-цалдӕры бакӕнынц, цӕмӕй, хӕрнӕгӕн цы
сцӕттӕ кодтой, уыдон ныффӕлдисой. Хистӕртӕй иу йӕ
къухмӕ райсы нозт, райдайы фӕлдисын. Ӕз ам ӕрхӕс-
дзынӕн, фӕлдисгӕйӕ иу зӕронд лӕг цы ныхӕстӕ загьта,
уыдон.
«Хуыцау, табу дӕуӕн! Хуыцау, адӕмыл абонӕй
фӕстӕмӕ бирӕ азты ӕмӕ бонты зиан мауал ӕруадз. Мӕнӕ
ацы хойраг, нозт чи сцӕттӕ кодта, уымӕн мӕрдтырдыгӕй
ахъазгӕнӕг фӕуӕд ацы мард! Рухсаг уӕд ацы мард!
Ӕвзонджы суадонмӕ йын уӕгьд фӕндаг уӕд. Буд цырагьӕн
кӕм судзынц, сӕкӕр дойныйӕн кӕм хӕрынц, уыцы ран
уӕд ацы мардӕн йӕ удыбӕстӕ. Цалынмӕ хохы къӕдзӕхтӕй
дуртӕ згьӕла, быдыры цалх тула, уалынмӕ йӕ раз дзагӕй-
дзагдӕр кӕнӕд. Сӕрд ын ӕмбигӕ ма кӕнӕнт, зымӕг —
сӕлгӕ. Цы бинонтӕй, цы мыггагӕй фӕхъуыдис ацы мард,
уыдоны цардыл аудӕд, сӕ цард цӕмӕй фӕхуыздӕр уа,
ууыл. Хорзы боны мард сын фӕуӕд. Мӕрдтырдыгӕй сӕм
дарӕд хъӕлдзӕг зӕрдӕйы уаг. Хомӕй сын бар макуы
бадарӕд сӕ фӕллоймӕ. Фыхӕй йын кӕй хӕлар кӕной,
уыдон ӕм дзӕбӕхӕй хӕццӕ кӕнӕнт. Йӕ разы цӕппузырау
ӕрттивӕнт. Азым чидӕриддӕр зӕгъа ацы мардӕн, уымӕн
азым йӕхирдыгӕй фӕуӕд, мӕрдты йӕхи удыбӕстӕйы хай
фӕуӕд, ацы мардӕн дзы хай ма уӕд.
Кӕд ацы мард искуы искӕмӕй хӕс дардта ӕмӕ йын
ӕнӕрхъуыдыйӕ фыст не ’рцыдис, нал ын ссис амал, уӕд
9*
ын мӕрдты фиддон ма уӕд. Кӕд, кӕмӕй дары, уый ацы
ран ис, уӕд ын ӕй бахатыр кӕнӕд. Рухсаг у, мӕнӕ мард!
Уӕлӕуыл хорзӕй фӕцардтӕ адӕмимӕ ӕмӕ та мӕрдты дӕр
уыцы хорз зӕрдӕйы уаг ма фехал. Ӕркӕсын хъӕуы ӕмӕ,
ацы мард куыд цӕуы ӕцӕджы бӕстӕм, афтӕ алкӕй дӕр
хъӕуы цӕуын, ӕмӕ нӕ кӕрӕдзийӕ ӕнӕтӕригьӕд куыд
уӕм, хуыцауы уый бафӕндӕд.
Гъеныр рухсаг уӕд ацы мард, мӕрдты Барастыры размӕ
йын уӕгъд фӕндаг уӕд. Чидӕриддӕр уды фыдӕбонӕй дӕр,
ӕнӕуи фӕлхасӕй дӕр бафӕллой кодта, уыдоны цӕрӕнбон
бирӕ уӕд. Рухсаг у, мӕнӕ мард!»
(Къарджиаты Бесӕгъуыры ныхӕстӕ).
Хистӕр куы ныффӕлдисы, уӕд райдайынц марды
рухсаджы тыххӕй хӕрын ӕмӕ нуазын.
Ӕддагон хъӕутӕй чи ӕрцыд, уыдон сӕхи хорз куы
фенынц, уӕд сыстынц ӕмӕ рӕнхъ ӕрлӕууынц. Уыдоны
комкоммӕ ӕрлӕууынц мӕрдджынимӕ хъӕубӕстӕ дӕр.
Ӕддагон мӕрддзыгойӕ иу раздӕр балӕууы ӕмӕ худаистӕй
фӕдзуры: «Уӕ мӕнӕ хъӕубӕстӕ ӕмӕ мӕрдцжын, абонӕй
фӕстӕмӕ ацы хӕдзар ӕмӕ хъӕубӕстӕм адӕм цинтӕм
фӕцӕуӕнт. Нырӕй фӕстӕмӕ уыл циндзинӕдтӕ арӕхдӕр
цӕуӕд, фӕстаджы зиан уын ӕй хуыцау фӕкӕнӕд».
Хъӕубӕсты хистӕр дӕр раздӕр балӕууы ӕмӕ раарфӕ
кӕны: «Мӕнӕ хорз адӕм, хуыцау уӕ бузныг фӕуӕд, мах
марды тыххӕй йӕхицӕн фыдӕбон чи скодта. Мах дӕр уын
уӕ фыдӕбон сымахмӕ хорздзинӕдтӕм цӕуынӕй куыд
бафидӕм, хуыцау уый саккаг кӕнӕд».
Ӕндӕр хъӕуы мӕрддзыгой куы ацӕуынц, уӕд
ӕрбадынц хъӕубӕсты адӕм. Фӕстагмӕ ӕрбадынц, уырдыг
чи фӕлӕууы, уыдон. Устытӕ дӕр хӕрнӕджы фӕбадынц,
ӕцӕг хибарӕй.
Мӕрдджын иу изӕр ӕрхоны ингӕнкъахджыты ӕмӕ,
мардыл дзауматӕ чи скӕны, уыдоны ӕмӕ сӕ йӕ марды
рухсаджы тыххӕй хорз фены.
Сауджынтӕ куы фӕзындысты ирон адӕмы ӕхсӕн,
уӕд, цалынмӕ хицауадӕй гӕххӕтт уыдаид, уӕдмӕ мардыл
нӕ аргьуыдтой, ӕмӕ-иу уыцы гӕххӕтт дӕр къухы ӕнцонӕй
кӕм ӕфтыди. Сауджынӕн аргъауӕггаг хъуыдис тымбыл
сом, сом куынӕ уыдаид, уӕд-иу нӕ аргьуыдта.
Мардӕн ингӕн куы фӕкъахынц ӕмӕ ууылты ирон лӕг
куы фӕцӕйцӕуы, уӕд хъуамӕ баздӕха ӕмӕ ӕрлӕууа, йӕ
къухтӕ дӕлӕмӕ ӕруадза, афтӕмӕй. Ингӕнкъахджытӕ дӕр,
куыд ӕмбӕлы, афтӕ ӕрлӕууынц ӕмӕ йын раарфӕ
кӕнынц, ӕнӕ хъыг дӕ хуыцау уадзӕд, зӕгъгӕ. Уый дӕр
сын раарфӕ кӕны, абонӕй фӕстӕмаг уӕ бирӕ азты ӕмӕ
бонты хуыцау ӕнӕ зиан уадзӕд, зӕгъгӕ. Йӕ рахиз цонджы-
рдӕм разилы ӕмӕ йӕ фӕндагыл ацӕуы. Ахӕм цӕуӕг дӕр
вӕййы, ӕмӕ цалынмӕ ингӕнмӕ ныххиза ӕмӕ дзы ракъаха,
уалынмӕ нӕ ацӕудзӕн, кӕд мын мард мӕ фӕндагӕн
баххуыс кӕнид, зӕгъгӕ. Афтӕ бакӕнын, дам, мӕрдтӕм-
вӕндагӕн дӕр ӕххуыс уыдзӕнис.
Мард ныгӕнынмӕ куы фӕцӕйхӕссынц, уӕд сыл, чи
амардис, уый чи нӕ зона, ахӕм барӕг куы сӕмбӕла, уӕд
ӕрхизы, йӕ бӕх истӕуыл афидар кӕны ӕмӕ мӕрддзыгойы
размӕ ӕрлӕууы мардмӕ. Ахӕмӕн раарфӕ кӕнынц, ӕнӕ
хъыг дӕ хуыцау уадзӕд, зӕгьгӕ. Уый дӕр фӕзӕгъы, рухсаг
уӕд зиан, зӕгъгӕ. Уый фӕстӕ йӕ йӕ бӕхыл сбадын
кӕнынц, ӕмӕ йӕ фӕндагыл ацӕуы.
Мардмӕ чи ӕрлӕууа, уыдоныл хъуамӕ уыцы сахат ма
уа нӕдӕр топпытӕ, нӕдӕр дамбацатӕ, нӕдӕр ӕхсаргард.
Ӕрмӕстдӕр фӕдисонӕн у хатыр, мардыл кӕугӕйӕ дӕр
ӕмӕ, ӕнӕуи куы ӕрлӕууа, уӕддӕр гӕрзтӕ йӕхимӕ уӕвын.
Пысылмон ныгӕд. Пысылмон адӕймаг куы амӕлы,
уӕд ӕй хъуамӕ йе ’мгӕрттӕ цынайой. Кӕд ус уа, уӕд
устытӕ, нӕлгоймаг куы уа, уӕд та нӕлгоймӕгтӕ. Моллотӕ
куы фӕзындысты, уӕдӕй фӕстӕмӕ та, молл о цы хъӕуы
уа, уым ӕй фӕнайынц моллотӕ. Молло ӕрцӕуы мардмӕ,
дуа скӕны, бацӕуы, ӕмӕ йӕм марды цурмӕ бахӕссынц
мардӕхсӕн хъӕдын тас, дон, сапон ӕмӕ цӕвдар. Молло
цӕвдары хӕцъилы йӕ къух батухы ӕмӕ марды цынайы,
ссыгъдӕг ӕй кӕны, ӕмӕ йӕ цӕвдарты дыууӕ-ӕртӕ цъары
батухы. Найгӕ йӕ цы цӕвдӕрттӕй ныккӕны, уыдон уый
фӕстӕ цӕхсынц ӕмӕ сӕ моллойӕн раттынц.
Молло ӕмӕ зӕронд лӕгтӕ, цалынмӕ адӕм мардмӕ
цӕуой, уалынмӕ фӕлӕууынц мӕрдджыны дуармӕ, ӕмӕ,
мардмӕ чидӕриддӕр ӕрцӕуы, уыдон цур молло дуа скӕны.
Сынты уӕлӕ сӕвӕрынц гобан ӕмӕ ламаздыхъ. Мард
уыдоныл ӕрӕвӕрынц, афтӕмӕй йӕ ахӕссынц ныгӕнынмӕ.
Ингӕны былыл ӕй ӕрӕвӕрынц. Ингӕныл бамбӕрзынц
глази хъуымацӕй ингӕны ӕмдӕргь ӕмӕ йын йӕ кӕрӕттыл
фӕхӕцынц. Ингӕныл мард кӕм ӕрӕвӕрдзысты, уым
хъуывгъаны дзаг дон уадзынц. Мард кӕм батухынц, уыцы
цӕвдӕрттӕн сӕ фӕсонтӕ акъӕртт кӕнынц ӕмӕ уӕд мард
цӕвӕрынц ӕмӕ йӕ баныгӕнынц. Ингӕны сӕрмӕ цы глази
фӕдарынц, уый раттынц моллойӕн.
Пысылмон мардӕн кӕнынц майрӕмӕхсӕвтӕ авд хатты
онг, йӕ бон кӕмӕн уа, уый та фылдӕр хӕттыты. Майрӕмӕх-
сӕвтӕ куы ӕрцӕуынц, уӕд мӕрдджын аргӕвды фыс кӕнӕ
стур исты, нозт дӕр сцӕттӕ кӕны, цы йӕ бон вӕййы, уый.
Ӕрхоны йӕ хъӕубӕсты. Цы хӕрд ӕмӕ нозт сцӕттӕ кӕны,
уыдонмӕ молло бацӕуы ӕмӕ сыл дуа скӕны. Хуынд адӕм
ӕрбадынц. Кӕнынц ма комуадзӕн ӕмӕ афӕдзы хист дӕр.
Мӕрдджын молломӕ ратты «дӕуыры ӕхца», мӕгуыр-
тӕн сӕ куыд байуара марды удыбӕстӕйы тыххӕй, афтӕ.
Кӕд ӕууӕнкджын молло уа, уӕд ӕцӕг ӕрцӕуынц мӕгуыр-
тӕн лӕвӕрд, кӕннод сӕ бахӕры молло йӕхӕдӕг. Пысылмон
адӕм ма марды рухсаджы тыххӕй гауызтӕ февӕрынц
мӕзджыты.
Пысылмӕттӕ ныгӕнынц галиу фарсыл, йе ’ргом
хуссар-ныгуылӕнырдӕм, чырыстӕттӕ та — хурыскӕсӕ-
нырдӕм.
Пысылмон адӕммӕ ма ахӕм ӕгъдау ис: мӕрдджын,
цалынмӕ йӕм адӕм мардмӕ фӕцӕуынц, уалынмӕ йӕ
астӕуыл рон нӕ фӕбӕтты.
Мадӕлы хист. Мадӕлы хист-иу раджы заманты
кодтой, марды куы баныгӕдтаиккой, уый фӕстӕ ӕхсӕв.
Мард дыккаг ӕхсӕв уӕлӕуыл куы баззадаид, уӕд ӕй уыцы
ӕхсӕв дӕр арӕзтой. Фӕлӕ йӕ куыдфӕстӕмӕ кӕнын
райдыдтой къуыри кӕнӕ дыууӕ къуырийы фӕстӕдӕр.
Мадӕлы хистмӕ адӕмы ӕмхуызонӕй нӕ хуыдтой.
Ӕрмӕстдӕр ӕм-иу ӕрхуыдтой, зӕппадз иумӕ кӕмӕн
уыдис, уыдоны, ома нӕ мӕрдтӕ иу ран сты, зӕгьгӕ, уый
тыххӕй.
Мадӕлы хист уымӕн кодтой, ӕмӕ-иу раджы заманты
чи амардис, уымӕн йӕ мад хицӕн хист кодта. Ӕмӕ уӕд,
мад кӕмӕн нал уыдис, уыдонӕн дӕр райдыдтой уыцы хист
кӕнын, кӕннод, дам, ӕй Барастыр нӕ бахъахъхъӕндзӕн,
зӕгьгӕ. Уымӕй фӕстӕмӕ мад уӕлдай тыхст нал кодта,
уымӕн ӕмӕ бинонтӕ райдыдтой мадӕлы хист алы марды
тыххӕй дӕр кӕнын.
Мӕрдджын-иу бамбарын кодта, ӕмзӕппадз кӕимӕ
уыдысты, уыдонӕн, уыцы ӕхсӕв мадӕлы хист аразӕм,
зӕгьгӕ. Уыдонӕй дӕр-иу алчидӕр бацӕттӕ кодта, йӕ бон
цы уыдис, уый — нозт дӕр, чъиритӕ дӕр, кӕрчытӕ дӕр,
ӕмӕ-иу ӕрбацыдысты, цы сцӕттӕ кодтой, уыдонимӕ.
Мӕрдджын-иу йӕхӕдӕг аргӕвста уӕныг, кӕнӕ фыс, нозт
дӕр ӕм-иу уыд. Куы-иу ӕрӕмбырд сты, кӕмӕн ӕмбӕлд,
уыдон, уӕд-иу уыцы хӕрд ӕмӕ нозт ныххӕлар кодтой
(ныффӕлдыстой), уыцы зӕппадзы цы мӕрдтӕ ӕвӕрд
ӕрцыд, уыдонӕн иумӕ, цӕмӕй иумӕ фидауой ӕмӕ
кӕрӕдзийы ма хъыгдарой. Раздӕр-иу сидт рауагътой,
фӕстӕдӕр чи амардис, уыцы марды номыл, уый фӕстӕ та
сегасы тыххӕй иумӕ, цы сын хӕлар кӕнынц, ууыл хорз
цӕмӕй фидауой, уый тыххӕй.
Мард зӕппадзы куынӕуал ӕвӕрдтой, фӕлӕ йӕ
ныгӕнын куы райдыдтой, уӕд дӕр ма, раздӕр ӕмзӕппадз
чи уыдис, уыдон сӕ мӕрдты ныгӕдтой иу ран ӕмӕ мадӕлы
хист дӕр кодтой. Фӕлӕ быдырмӕ лидзын куы райдыдтой,
уӕд ӕй нал кодтой, уымӕн ӕмӕ алы кӕмттӕй лыгьдысты
алы хъӕутӕм. Фӕлӕ ма хӕхты, ныртӕккӕ дӕр ӕй кӕм
кӕнынц, ахӕм хъӕутӕ ис.
Зӕронд адӕймаг-иу тынг рынчын куы уыдис ӕмӕ
ноджы зынудисӕн, уӕд ын арӕзтой фӕлдисинаг, цӕмӕй
тагъддӕр амардаид ӕмӕ тухӕн мауал кодтаид, уый тыххӕй.
Цы-иу скодтон, уый-иу ныффӕлдыстой, мӕлын ӕй чи нӕ
уагъта, уыцы мардӕн. Уыцы хъуыддаг афтӕ ӕмбӕрстой:
ӕвӕццӕгӕн, мӕрдтӕй искӕмӕн ӕвзӕрдзинӕдтӕ фӕцарӕз-
та, ӕмӕ йыл ныр йӕ тӕригъӕдтӕ ӕртӕфстысты, ӕмӕ йӕ
мӕрдтӕ зынудисӕнӕй тухӕнӕй марынц. Хаттӕй-хатт-иу
ӕцӕг афтӕ рауадис, ӕмӕ-иу фӕлдисинӕгтӕ фӕлдыст куы
фесты, уӕды сахатмӕ-иу рынчын дӕр йӕ уд систа, ӕмӕ
уӕд адӕмы уырныдта уыцы хъуыддаджы ӕцӕгдзинад.
Ахӕм рынчын-иу куы уыдис, уӕд-иу бинонтӕ фӕцӕй-
уадысты къулыбадӕг устытӕм, дӕснытӕм фӕрсынмӕ, нӕ
рынчыны тыххӕй нын исты куы бацамонис, зӕгьгӕ. Уый
сын-иу сӕхи бӕлвырд фӕфарста, куыд рынчын у, уымӕй
ӕмӕ сын-иу загьта, фӕлдисинаг сцӕттӕ кӕнут, кӕннод
ӕм мардӕвзидӕг ис, ӕмӕ йӕ зынудисӕнӕй фӕтухӕн
кӕнын кӕндзысты. Ӕмӕ та-иу уыдон дӕр фӕлдисинаг
ацӕттӕ кодтой.
Фӕлӕ бирӕ хӕттыты афтӕ рауайы, ӕмӕ фӕлдисинаг
дӕр кӕмӕн скӕнынц ӕмӕ мӕрддзӕгтӕ кӕмӕн бахуы-
йынц, уыдон сдзӕбӕх вӕййынц сӕ низӕй ӕмӕ ма бирӕ
азты фӕцӕрынц.
Ирон адӕм марды бон бирӕ лӕвӕрттӕ кодтой. Хӕстӕг
чи ӕййӕфта, уыдон фыццаг заманы галтӕ, уӕнгуытӕ,
хъуццытӕ, фыстӕ лӕвӕрдтой. Иннӕтӕ та ӕхца 1—15 сомы
онг. Лӕвӕрдтой арахъ дӕр. Дӕттынц ныр дӕр ма, ӕцӕг
къадцӕр.
Марды цы бон баныгӕнынц, уымӕн йӕ дыккаг бон
устытӕ сцӕттӕ кӕнынц сойыфыхтӕ, ӕйчытӕ ӕмӕ арахъ.
Ӕрбамбырд вӕййынц хъӕубӕсты устытӕ, араст вӕййынц
уыцы хӕринӕгтимӕ уӕлмӕрдтӕм, семӕ ахӕссынц марды
чырыны фӕхсытӕн сӕ амайӕнтӕ ӕмӕ сӕ арт скӕнынц
ингӕны цур, марды тӕригъӕдтӕ дӕр афтӕ басудзой,
зӕгъгӕ.
Устытӕ уӕлмӕрдмӕ куы бацӕуынц, уӕд райдайынц
къухтӕ ӕвӕрын, кӕуыл сӕ зӕрдӕ тынгдӕр фӕриссы,
уыдоныл, ӕцӕг цы марды тыххӕй ацӕуынц, уый ингӕныл
раздӕр ӕвӕрынц са къухтӕ, кӕннод сыл, кӕй мард уа,
уый зӕрдӕ фӕхуды, мӕ марды тыххӕй нӕ рацыд, зӕгъгӕ.
Уый фӕстӕ ӕрбамбырд вӕййынц, ингӕны цур арт кӕм
скӕнынц, уырдӕм. Хъарӕг кӕнынмӕ дӕсны чи уа, уый
райдайы хъарӕг кӕнын. Куы фӕкӕуынц, уӕд ӕрбадынц
ингӕны алыварс ӕмӕ, цы хӕринӕгтӕ ахӕссынц, уыдон
бахӕрынц. Къух ӕвӕрыны тыххӕй куы бафӕрсай, уӕд
фӕзӕгьынц, цал хатты авӕрай мардыл дӕ къух, уал хатты,
дам, ногӕй-ногдӕр кӕны мард мӕрдтыбӕстӕйы Барастыры
раз, зӕгьгӕ.
ДАРД ХЪӔЯЫ МӔРДДЗЫГОЙ
Йард хъӕуы мӕрддзыгой ныгӕнӕн бонмӕ нӕ
сӕмбӕлынц. Хъӕргӕнӕг цы хӕстӕгмӕ ӕрхизы зиан
[н кӕныны тыххӕй, уый ӕрзилы йӕ сыхбӕстыл
ӕмӕ хъӕубӕстыл, базоны, йемӕ чи бафыдӕбон кӕндзӕн
марды тыххӕй, зиан кӕуыл ӕрцыд, уый хӕдзармӕ
фӕцӕуыныл. Кӕмӕ бадзуры, уыдон сразы вӕййынц, кӕд
сын амал нӕ вӕййы, уӕддӕр ӕфсӕрмӕй, ацы хатт мӕхи
дӕр сӕр куы бахъӕуа, искӕцӕй мӕм хъӕргӕнӕг куы уа,
уӕд мемӕ дӕр цӕуын хъӕудзӕн искӕй, зӕгьгӕ, (мардмӕ
ацӕуын ӕфстау у, зӕгьгӕ афтӕ фӕзӕгъынц).
Хъӕргӕнӕг кӕмӕ вӕййы, уый йӕ амалмӕ гӕсгӕ сцӕт-
тӕ кӕны арахъ, дзултӕ ӕмӕ кусӕрттаг. Фыццаг рӕстӕджы—
галтӕ, фӕстагмӕ та къаддӕр стуртӕ. Райсомӕй ӕрӕмбырд
вӕййынц, мардмӕ цӕуинаг чи у, уыдон — нӕлгоймагӕй,
сылгоймагӕй. Лӕгтӕ сбадынц бӕхтыл, устытӕ та уӕрдагтты
ацӕуынц, мард цы хъӕуы ӕрцыд, уырдӕм. Мӕрдджыны
хӕдзармӕ ӕххӕст нӕ бахӕццӕ вӕййынц, афтӕ уынджы
бауромынц, рахизынц бӕхтӕй ӕмӕ уӕрдӕттӕй. Сӕ
дзауматӕ иууылдӕр цӕвӕрынц уӕрдӕтты: берданкӕ уӕд,
дамбаца уӕд, нымӕт уӕд, кӕлмӕрзӕн уӕд. Нӕлгоймӕгтӕ
разӕй рараст вӕййынц, сылгоймӕгтӕ та сӕ фӕстӕ.
Мӕрдджыны дуармӕ фӕлӕууынц хъӕубӕсты хистӕртӕ.
Нӕлгоймаг мӕрддзыгойӕн сӕ разӕй сӕ кӕстӕртӕй иу
фӕцӕуы, ӕмӕ йын мӕрдджыны дуармӕ уӕвджытӕй исчи
бацамоны, кӕм ӕрлӕууой, уый. Ӕрлӕууынц мӕрдджыны
дуармӕ рӕнхъ ӕмӕ, кӕугӕ бацӕуын хӕс кӕмӕн у, уыдон
кӕугӕ дыгӕйттӕй араст вӕййынц хӕдзармӕ. Хӕстӕгдӕр
чи вӕййы зианджынмӕ, уыдон сӕ сӕртӕ фӕхойынц, кӕугӕ
бацӕуынц ӕмӕ фӕкӕуынц, цалынмӕ сӕм исчи рацӕуы,
уӕдмӕ. Хъӕубӕстӕй сӕм исчи рацӕуы ӕмӕ сӕ ныллӕууын
кӕны сӕ кӕуынӕй. Уӕд рацӕуынц дуармӕ ӕмӕ се
’мбӕлттимӕ рӕнхъ ӕрлӕууынц. Уӕдмӕ се ’мбӕлттӕ ӕнцад
сӕ къухтӕ дӕлӕмӕ уагьдӕй фӕлӕууынц. Уӕд хъӕубӕсты
зӕрӕдтӕй иу раздӕр рацӕуы ӕмӕ сын фӕзӕгъы: «Ӕнӕ
хъыг уӕ хуыцау уадзӕд, цинтӕм фӕцӕут абонӕй фӕстӕмӕ».
Мардмӕ чи ӕрлӕууыд, уыдоны хистӕр, дӕр раздӕр
балӕууы йе ’мбӕлттӕй ӕмӕ раарфӕ кӕны: «Абонӕй
фӕстӕмӕ ацы хӕдзармӕ, ацы хъӕубӕстӕм адӕм цӕуӕнт
хъӕлдзӕгдзинӕдтӕм».
Бакӕнынц сӕ мидӕмӕ. Кӕугӕ чи кодта, уыдонӕн ра-
хӕссынц хъуывгъаны дон ӕмӕ хисӕрфӕн. Сӕхи цӕхсынц—
сӕ къухтӕ ӕмӕ цӕстытӕ ӕнӕ сапонӕй. Хъуамӕ худ мачи
сиса, уый худинаг у уыцы сахатыл.
Фӕлӕууынц, цалынмӕ устытӕ ӕрбацӕуынц, уӕдмӕ.
Устытӕ кӕугӕ рараст вӕййынц ӕмхуызонӕй дӕр, сӕ
разӕй — хъарӕггӕнаг ус. Ахӕм хӕстӕг сылгоймаг дзы чи
вӕййы мардӕн, уый йӕхи фӕтоны, фӕцӕвы йӕ риу, ӕмӕ
йыл уӕд, йӕ фарсмӕ цы дыууӕ усы цӕуа, уыдон ныххӕ-
цынц, нӕ йӕ фӕуадзынц йӕ рустӕ тонын ӕмӕ йӕ риу
цӕвын. Кӕртмӕ куы бахӕццӕ вӕййынц, уӕд фӕцӕуыц
сындӕггай, къахдзӕфгай, кӕугӕ. Сыхбӕсты ӕмӕ хъӕубӕс-
ты устытӕ дӕр сӕ размӕ хӕдзары дуармӕ ӕрлӕууынц ӕмӕ
хорз фӕкӕуынц. Иумӕ бараст вӕййынц хӕдзармӕ ӕмӕ уым
кӕрӕдзимӕ ӕрдиаг фӕкӕнынц, се ’хсӕрфӕрстӕ цъыкгӕн-
гӕ бацӕуынц мӕрдджын сылгоймӕггӕм. Сӕ кӕуынӕй куы
банцайынц, уӕд уыдон дӕр сӕхи цӕхсынц.
Лӕгтӕн саразынц фынгтӕ уазӕгдоны, науӕд та кӕрты
ӕмӕ, кӕмӕн фембӕлы, уыдоны ӕрбадын кӕнынц ӕмӕ
сӕ марды рухсаджы тыххӕй хорз фенынц. Кӕстӕртӕ не
’рбадынц, дзауматӕм ӕмӕ бӕхтӕм сӕ цӕст фӕдарынц.
Цалынмӕ лӕгтӕ фӕхӕрынц, фӕнуазынц, уалынмӕ
устытӕй алчи йӕ хӕстӕджытыл зилыныл фӕвӕййы, кӕ-
дӕй-уӕдӕй мын фадат ис мӕ хӕстӕджы фенынӕн, зӕгъгӕ.
«Ирон сылгоймаг-иу ӕндӕр хъӕубӕстӕм ӕфтыдис ӕрмӕст
искуы-иу хатт, зианы рӕстӕджы, чызг та — чындз хӕсгӕйӕ.
Ӕнӕуи ацӕуын сылгоймагӕн худинагыл нымад у.
Хъӕубӕсты зӕронд лӕгтӕ мӕрдджыны дуармӕ фӕлӕу-
уынц иу-дыууӕ къуырийы дӕргъы, цалынмӕ ӕддагон
хъӕутӕй мӕрддзыгой цӕуой, уӕдмӕ, Ӕддагон хъӕуӕй
мӕрдцзыгой куы ӕрцӕуа ӕмӕ мӕрдджыны дуармӕ куы
ничи уа, уӕд худинаг у мӕрдцжынӕн.
Мӕрдцжыны-иу йӕ марды бон чи нӕ федта, уый йыл-
иу кӕм сӕмбӕлдаид — фӕндагыл уа ӕмӕ ӕндӕр ран уа,
уым ын хъуамӕ хъыгтӕ ракодтаид, йӕ къухтӕ дӕлӕмӕ
уагъд, афтӕмӕй.
САБАТИЗӔРТӔ
Ирон адӕм (чырыстӕттӕ) мардӕн кӕнынц
сабатизӕртӕ. Йӕ амӕлыны фӕстӕ йын устытӕ
хъуамӕ ӕппынкъадцӕр ахӕссой авд сабатизӕры алы хӕрд
ӕмӕ нозт йӕ ингӕны уӕлхъусмӕ. Хъӕздыгдӕр чи вӕййы,
уый та фылдӕр хӕттыты. Хӕдзары бинонтӕ уӕлибӕхтӕ
скӕнынц, семӕ дыууӕ дынджыр чъирийы, кӕрчытӕ
аргӕвдынц, пырындз сӕкӕримӕ сфыцынц, балхӕнынц
къафеттӕ ӕмӕ ӕндӕр ахӕм истытӕ. Сцӕттӕ кӕнынц нозт
дӕр. Сӕ хӕстӕджытӕ дӕр алы хъӕутӕй ӕрхӕссынц хӕрд
ӕмӕ нозт, ӕрцаразынц сӕ хӕдзары астӕу. Бирӕ хӕрд ӕмӕ
нозт куы уой, уӕд арвитынц хонӕг сыхбӕстӕм, хъуамӕ
хъӕубӕстӕм дӕр. Уый вӕййы майрӕмбоны изӕрӕй.
Хистӕртӕ бацӕуынц хӕрд, нозты цурмӕ, цӕхх байзӕрынц,
ӕрбахӕссынц хъуывгъаны дзаг дон тасимӕ, сӕ цуры
ӕрӕвӕрынц сапон ӕмӕ хисӕрфӕн, кард ӕрӕвӕрынц
стъолыл. Хистӕрмӕ раттынц нуазӕн. Йӕ худ сисы ӕмӕ
райдайы нозт ӕмӕ хӕринӕгтӕ хӕлар кӕнын (фӕлдисын).
Фӕлдыст куы фӕвӕййы, уӕд нозтӕй дыууӕ-ӕртӕ ӕртахы
фынгмӕ ӕртадзы ӕмӕ фӕзӕгьы, ӕнӕбары хай дзы ӕндӕр
макӕмӕн бакӕн, зӕгьгӕ.
Фӕлдисӕгӕн йӕ къухы цы нозт вӕййы, уый йӕхӕдӕг
аназы, ома мӕхӕдӕг мӕрдтӕм хӕстӕгдӕр дӕн, зӕгъгӕ.
Фӕлдисӕггаг чи аназа, уый, дам, раздӕр мӕлы, фӕзӕгьынц.
Уый фӕстӕ устытӕ ахӕссынц, сӕхицӕн цы ӕмбӕлы,
уыдон семӕ уӕлмӕрдтӕм, иннӕ хӕрд ӕмӕ нозтыл та
ӕрбадынц лӕгтӕ.
Мӕрдджынтӕ сыхбӕсты устыты ӕрхонынц сабатизӕры
цӕуынмӕ, ӕмӕ хъуамӕ, цалынмӕ ма хур кӕса, уалынмӕ
ингӕны уӕлхъус уой. Марды ингӕны цур ӕрлӕууынц ӕмӕ
фӕкӕуынц мардыл, хъарджытӕ фӕкӕнынц. Стӕй ӕрбадынц
ӕмӕ сӕхи хорз фенынц. Сидзӕргӕс устытӕ сӕ хӕйттӕ семӕ
ӕрбахӕссынц сӕ сывӕллӕттӕн, иннӕ устытӕ дӕр ма сын
фӕдӕттынц сӕхи хӕйттӕй, адон мӕгуыр сты, зӕгъгӕ.
Сабатизӕры тыххӕй хӕстӕджытӕ ӕмӕ хъӕубӕстӕ
фӕхӕссынц хуынтӕ — дыгай кӕнӕ цыппӕргай дынджыр
чъиритӕ, кӕрчытӕ ӕмӕ нозтимӕ.
САЯ ДАРЫН
Марды тыххӕй фыццаг эаманы бинонтӕ сӕхицӕн
бирӕ фыдӕбон, бирӕ хъиамӕт арӕзтой, кӕд ын
нӕ фыдӕбон йӕ мӕрдтӕмвӕндагӕн, йӕ удыбӕстӕйӕн
исты ӕххуыс уаид, зӕгъгӕ.
XVIII ӕмӕ XIX ӕнусты лӕгтӕ сӕ мард ӕфсымӕрты
тыххӕй сау дардтой афтӕ: афӕдзы бӕрц лӕг йӕхи нӕ даста
ӕппындӕр, нӕдӕр зачъетӕ, нӕдӕр сӕрыхъуынтӕ. Искӕи-
мӕ дӕр нӕ хыл кодта, ӕлгьитгӕ дӕр нӕ, йӕ дзырдӕн дӕр
ын аргь кодтой. Хуыссӕнгарзыл дӕр нӕ хуыссыдис, ӕрмӕст
— хъӕмп ӕмӕ хосыл. Фос цыфӕнды знаггад кодтаид,
уӕддӕр ӕй нӕ цавта, бӕхыл нӕ бадти. Заргӕ дӕр, кафгӕ
дӕр нӕ кодта. Йӕхицӕн ӕппындӕр ницы удӕнцой арӕзта.
Афӕдз куы ацыдаид, уӕд-иу сарӕзта хист, ӕрхуыдта-иу
адӕмы ӕмӕ адӕмы раз йӕхи ныддаста.
Сау дардта ӕрдхорд-ӕфсымӕр дӕр, кӕд-иу ӕндӕр
мыггагӕй уыдис, уӕддӕр. Ӕмӕ-иу ӕй фӕстагӕттӕ дӕр сӕ
зӕрдыл дардтой, уый махӕн ӕрдхорд-ӕфсымӕр у, нӕ
марды тыххӕй сау бадардта, зӕгъгӕ. Уый тыххӕй-иу дыууӕ
мыггаджы кӕрӕдзийы фылдӕр нымадтой ӕмӕ уарзтой.
Сау чи бадардтаид афӕдзӕй-афӕдзмӕ, уый-иу бирӕ
зынтӕ бавзӕрста, ӕмӕ йӕм-иу фыццаджы хъару нал уыд,
уӕлдайдӕр-иу бирӕтӕ, йӕ бинойнаг цы ӕхсӕв амардаид,
уыцы ӕхсӕв ӕхсӕвӕр дӕр нӕ хордтой.
Ус ӕмӕ хотӕ та сау дардтой афтӕ: раздӕр-иу ӕхсӕвӕр
нӕ хордтой, цы ӕхсӕв амардаид, уыцы ӕхсӕв. Кӕд сын-
иу исчи бахӕрын кодтаид, уӕд хорз, ӕмӕ ма сын ӕхсӕвӕр
бахӕрӕггаг хъуамӕ исты дӕр ралӕвар кодтаид.
Ус-иу райдыдта сау быдӕй ӕлхынцъытӕ кӕнын афӕдз
нымайынӕн ӕмӕ сӕ хъуамӕ афӕдзы бон цӕвӕрдтаид
ингӕныл. Ус ӕмӕ хотӕ мард баныгӕнынӕй иу къуырийы
фӕстӕ ахъуыды кӕнынц ӕмӕ, кӕд сӕ ныфс фӕхӕссынц
сау бадарынмӕ, уӕд бамбарын кӕнынц марды ӕфсы-
мӕртӕн, фыд ын куы уа, уӕд та уымӕн. Уый сын самал
кӕны сау хъуымацӕй къабайӕгтӕ, даргъ хӕдойнӕгтӕ ӕмӕ
кӕлмӕрзӕнтӕ. Куы сӕ сцӕттӕ кӕнынц, уӕд фӕлдисинаг
скӕнынц ӕмӕ йӕ мардӕн ныффӕлдисынц, стӕй дзауматӕ
скӕнынц сӕ уӕлӕ. Уӕдӕй фӕстӕмӕ сӕ саутӕ афӕдзы бонмӕ
сӕ уӕлӕ фӕдарынц.
Саударӕг ус йӕ уӕлӕ цы бон скӕна дзауматӕ, уыцы
бонӕй фӕстӕмӕ йӕ бон нӕу нӕдӕр ӕлгьитын, нӕдӕр
хъӕр кӕнын.
Саударӕг сылгоймӕггӕ раджы заманты ног хорӕй хӕ-
ринаг нӕ хордтой, стӕй халсартӕ, адджинӕгтӕ, цалынмӕ
Майрӕмыкуадзӕн ӕрцыдаид, уалынмӕ. Искӕй кьухӕй мард
кӕм цӕф уыдаид, фосӕн уыцы уӕнг дӕр нӕ хордтой.
Саударӕгӕн ирон адӕмы ӕхсӕн стыр аргь уыд. Кӕрӕ-
дзийы марыны онг чи стохис, уыцы дыууӕ мыггаджы ӕх-
сӕн саударӕг ус куы ӕрлӕууыдаид, уӕд-иу сын кӕрӕдзимӕ
бавналӕн нал уыд.
ХИСТЫТӔ
Мардӕн афӕдзы дӕргьы бирӕ хистытӕ кӕнынц.
Ногбон куы ӕрхӕстӕг кӕны, уӕд марды
бинонтӕн сӕ хистӕртӕ дыууӕ къуырииы ком фӕдарынц
марды удыбӕстӕйы тыххӕй. Нӕ фӕхӕрынц мархойы
хӕринӕгтӕ: ӕхсыр, ӕйчытӕ, фыд (дзидза), царв ӕмӕ
ӕндӕр ахӕмтӕ. Ногбоны фӕстӕ цы сабат ӕрцӕуы, уӕдмӕ
сцӕттӕ кӕнынц нозт ӕмӕ хӕринӕгтӕ. Уыцы сабат хуыйны
«хъӕбынгӕнӕн сабат». Мӕрдцжын Ногбоны, иннӕ адӕм
куыд фӕкӕнынц ӕртытӕ дуӕрттӕм, афтӕ нӕ фӕкӕны,
хъӕлдзӕгӕй ныл не ’рцыд нӕ ног аз, зӕгъгӕ. Фӕлӕ сӕм
уӕддӕр сыхы хистӕртӕ ӕрцӕуынц арфӕтӕ кӕнынмӕ,
нырӕй фӕстӕмӕ уыл хъӕлдзӕг азтӕ цӕуӕд, зӕгъгӕ.
Сабаты райсомӕй бон нӕма сцъӕх вӕййы, афтӕ
мӕрдджын сысты ӕмӕ кӕрты дуармӕ уынджы арт скӕны
йӕ марды рухсаджы тыххӕй. Сыхӕгтӕ дӕр сыстынц ӕмӕ,
чи куыд раздӕр сысты, афтӕ арты цурмӕ бацӕуы. Сугтӕ
йӕм чи бахӕссы, ахӕмтӕ дӕр вӕййы, мардӕн удыбӕстӕ
уыдзӕнис, зӕгьгӕ, уый тыххӕй. Арты цур чи уа, уыдонӕн
раарфӕ кӕны, абонӕй фӕстӕмӕ ацы кӕрты дуармӕ бирӕ
азты ахӕм арт куыд нал фенӕм, Хуыцау уый саккаг кӕнӕд,
зӕгьгӕ.
Аходӕнафон куы свӕййы, уӕд мӕрдджын, цы хӕрд
ӕмӕ нозт сцӕттӕ кодта, уыдон рахӕссы, арты цур цы адӕм
фӕбадынц, уыдоны размӕ. Уым фынгтӕ ӕрцаразынц.
Хӕринӕгтӕ ӕмӕ нозт хистӕр ныххӕлар кӕны мардӕн,
стӕй сӕ бахӕрынц.
Уыцы арты цурмӕ марды рухсаджы тыххӕй фыдохы
хуынтӕ ӕрхӕссынц, сыхӕгтӕ ӕмӕ хъӕубӕсты хӕстӕ-
джытӕй йӕ амал кӕмӕн вӕййы, уыдон. Хъӕздгуытӕй уыцы
бон йӕхӕдӕг хист чи скӕны, ахӕмтӕ дӕр вӕййы, мӕгуыр-
дӕр чи у, уыдон та иумӕты скӕнынц хистытӕ. Ком чи
дардта марды тыххӕй, уымӕн дӕр адӕм йӕ ком суадзын
кӕнынц, ӕмӕ мархо хӕрын райдайы.
Бадӕнӕхсӕвы хист. Ног азы сабаты фӕстӕ хуыцау-
боны куы баизӕр вӕййы, уӕд (къуырисӕрӕхсӕв) саразынц
«бадӕн ӕхсӕв». Мӕрдджын уыцы ӕхсӕвмӕ бахсиды бӕгӕны
аст-дӕс зады меркъайӕ, рауадзы арахъ, балхӕны
адджинӕгтӕ, дыргьтӕ, мыдадзын ӕмӕ картофын цырӕгь-
тӕ. Сцӕттӕ кӕны ӕргӕвдинаг, мардӕн йӕхи номыл
балхӕны фынг, нуазӕн кӕнӕ къус, графин, цырагъдарӕн.
Хуыцаубоны кӕнӕ сабаты, сыхӕгтӕй ӕрбакӕны устытӕ
ӕмӕ лӕгтӕ ӕмӕ сӕ фӕкуры, цӕмӕй йӕм фӕкӕсой.
Хуыцаубоны хӕдзары астӕу артдзӕсты цур ӕрцаразынц
фынгтӕ. Уырыссаг дзултӕн дзы ӕнӕ уӕвгӕ нӕй, стӕй —
къафеттӕ, цырӕгьтӕ ӕмӕ ӕнд. Уыдон балхӕныны тыххӕй-
иу хохӕй Дзӕуджыхъӕумӕ фӕцыдысты. Ноджы дзы вӕййы
кӕрчытӕ, гогызтӕ, кӕф, кӕсӕгтӕ, къафеттӕ, ӕнгузтӕ,
къренделитӕ, фӕткъуытӕ, пырындзы фых ӕмӕ ӕндӕр
алыхуызон хӕринӕгтӕ. Мардӕн кӕд уӕлӕйы дзауматӕ
баззайы йӕхицӕн, уӕд хорз, кӕннод дӕр ракурынц
искӕмӕй ӕмӕ сӕ, фынггы кӕрон бандоныл ӕрцаразынц,
цыма дзы мард бадгӕ кӕны, уый хуызӕн. Дзаумӕтты мидӕг
хъӕмп бакӕнынц, ӕмӕ дардӕй бакӕсгӕйӕ ӕцӕг адӕй-
маджы хуызӕн фӕзыны. Куы ӕрталынг вӕййы, уӕд,
хӕринӕгтӕ цы ран вӕййынц, уыцы стьолтыл цырӕгътӕ
ссудзынц. Бирӕ цырӕгьтӕ хъуамӕ фӕсудзой ӕхсӕв-бонмӕ.
Стъолтӕм фӕкӕсы иу лӕг ӕмӕ, цы хъуаг вӕййынц, уый
та дзы ӕрӕвӕрын кӕны. Рухс вӕййы тынг.
Цырӕгътӕ куы ссудзынц ӕмӕ иууылдӕр арӕзт куы
фӕвӕййынц, уӕд хистӕры бакӕнынц ӕмӕ йӕм раттынц
нозт, цы нуазӕн балхӕдтой, уым. Тас, хъуывгьан ӕрӕ-
вӕрынц, кард ӕрӕвӕрынц стъолыл, ӕмӕ уӕд райдайы
фӕлдисын хӕрд ӕмӕ нозт.
Фыццаг заманты ӕцӕгдӕр афтӕ ӕнхъӕл уыдысты,
цыма мард бадӕн ӕхсӕв ӕрбацӕуы ӕмӕ, цалынмӕ сбон
вӕййы, уалынмӕ нӕ ацӕуы (нӕ атӕхы), ома хуыцаубоны
куы баизӕр вӕййы, уӕд ӕртӕхы ӕмӕ ӕрбады, дзауматӕ
йын бандоныл кӕм сарӕзтой, уым ӕмӕ дзы ӕхсӕв-бонмӕ
фӕбады, фӕкӕсы, чи цы ми фӕкӕны, уымӕ, стӕй куы
фӕбон вӕййы, уӕд фӕстӕмӕ атӕхы Барастыры размӕ.
Уыцы уырнындзинад ӕрӕджы дӕр ма уыдис ӕмӕ ма иуӕй-
иу зӕронд лӕгты ныр дӕр уырны.
Хистӕр фӕлдыст куы фӕвӕййы, уӕд нозт ӕмӕ хӕрдӕй
рухсаг фӕзӕгьынц. Уый фӕстӕ устытӕ райдайынц хъарӕг
кӕнын ӕмӕ кӕуын, марды дзауматӕ кӕм ӕрцарӕзтой,
уым. Хъӕубӕсты ӕмӕ сыхы зӕронд лӕгтӕ радыгай къорд-
гӕйттӕй фӕцӕуынц мардӕн рухсаг кӕнынмӕ. Семӕ
ӕрбахӕссынц мыдадзын кӕнӕ сойын цырӕгьтӕ, бацӕуынц
стьолтӕм, сӕ худтӕ сисынц, сӕ хиуыл дзуӕрттӕ бафтауынц
ӕмӕ цырӕгьтӕ ссудзынц. Ныссадзынц сӕ уырыссаг дзул-
тыл, науӕд та пырындзы фыхыл. Алчи дӕр нозт йӕхӕдӕг
стъолӕй сисы — арахъӕй, йе бӕгӕныйы иу нуазӕн — ӕмӕ
йӕ рухсаджы тыххӕй баназы. Уый фӕстӕ сӕ фынджы
уӕлхъус ӕрбадын кӕнынц.
Мардыл тынгдӕр кӕй зӕрдӕ фӕриссы, уыдон цырӕгь-
тӕ куы ссудзынц, уӕд, марды дзауматӕ кӕм арӕзт вӕй-
йынц, уым бирӕ фӕкӕуынц, устытӕ сын фӕхъарӕг
кӕнынц, афтӕмӕй.
Тамакодымӕг чи уыдис, уыцы мардӕн йӕ ӕмгӕрттӕ
ӕрбахӕссынц тамакойы асмускӕтӕ ӕмӕ бапъирозтӕ
ныххӕлар кӕныны тыххӕй.
Устытӕ дӕр фӕцӕуынц къордгӕйттӕй. Куы бацӕуынц,
уӕд ссудзынц цырӕгьтӕ. Уый фӕстӕ иу ус хъарӕг фӕкӕны,
иннӕ тӕ та — кӕугӕ. Стаей сын ӕрӕвӕрынц хӕрд, нозт.
Байуарынц сын къафеттӕ ӕмӕ ӕндӕр хӕринӕгтӕ.
Афтӕ фӕцӕуынц кӕстӕр фӕсивӕд дӕр ӕмӕ уыцы
ӕгъдау ахицӕн кӕнынц. Чысыл сывӕллӕттӕ дӕр фӕцӕуынц
бадӕн ӕхсӕв, ӕрмӕст къафеттӕ ӕмӕ ӕндӕр истытӕ
ӕрӕмбырд кӕнынмӕ. Зӕронд лӕгтӕ, устытӕ ӕмӕ кӕстӕр
фӕсивӕдӕн ӕхсӕв-бонмӕ фӕцӕуынц алы мардмӕ дӕр,
цалынмӕ сӕм цырӕгътӕ вӕййы, уӕдмӕ. Цырагь кӕмӕ нал
уа, уымӕн мӕрдджыны хӕдзармӕ бацӕуын йӕ цӕсгом
нӕ фӕхъӕцы.
Алы мӕрдджын дӕр уыцы ӕхсӕвмӕ йӕхи дзӕбӕх
фӕцӕттӕ кӕны. Бирӕтӕ хӕстӕ дӕр райсынц. Ӕхца йӕм
нӕй, уый базаргӕнӕг куы базоны, уӕд ын бӕтгӕмӕ дӕр
ратты, ӕцӕг хаттӕй-хатт дыууӕ аргьыл.
Мӕрдджынӕн хъӕубӕстӕй, стӕй ӕндӕр хъӕутӕй дӕр
бадӕн ӕхсӕвмӕ фыдохы хуынтӕ ӕрхӕссынц. Ӕргӕвдинаг
чи ӕрласы, ахӕмтӕ дӕр бирӕ вӕййы, мӕхӕдӕг хист
кӕнын, зӕгъгӕ.
Нӕлгоймаджы мардӕн кӕнынц ӕлӕм. Ӕлӕм скӕнынц
марды хотӕ кӕнӕ кӕнгӕ хотӕ, чызджытӕ, хаттӕй-хатт
хи бинонтӕ дӕр. Къафеттӕ, ӕнгузтӕ, ӕхсӕртӕ, фӕткъуытӕ
ӕмӕ ӕндӕр ахӕмтӕ иу дыууӕ путмӕ ӕввахс, фидар бӕхс-
ныгыл хӕлттӕ-хӕлттӕ, кӕрӕдзиуыл хӕстӕй бафидар
кӕнынц роггомау хъилыл. Уый фӕхуыйны ӕлӕм. Хъӕбӕр
гӕххӕтт бахуыйынц худы хуызӕн ӕмӕ йыл ӕндахӕй
ныффидар кӕнынц'тъӕпӕн къафеттӕ, цас ыл фӕцӕуы,
уыйас. Хызын кӕнӕ ехс дӕр саразынц къафеттӕй. Фӕстагмӕ
тырыса бахуыйынц ӕмӕ йӕ бакӕнынц рог хъилыл. Ӕлӕм
куы сцӕттӕ вӕййы, уӕд, цы марды тыххӕй йӕ скодтой,
уый бадӕн ӕхсӕвмӕ ахӕссыны тыххӕй ӕрӕмбырд кӕнынц
ӕмбаргӕ барджытӕ. Хорз сӕ фенынц ӕмӕ сӕм ӕлӕм
раттынц, йӕ хъилыл ӕй батухынц, афтӕмӕй.
Барджытӕ ӕнцад ацапуал кӕнынц, афтӕмӕй йӕ
ахӕссынц мӕрдджыны хӕдзармӕ. Бахӕссынц ӕй ӕмӕ йӕ,
стъолтӕ кӕм арӕзт вӕййынц, уым рӕбынӕй ӕрцаразынц
къулы ӕнцой, гауызы хуызӕн. Уыйфӕстӕ ӕлӕмхӕсджыты
ӕрбадын кӕнынц ӕмӕ сӕ хорз фенынц.
Кӕд, ӕлӕм цы хъӕуӕй хӕссой, уырдыгӕй, кӕдӕм ӕй
хӕссой, уыдоны ӕхсӕн хъӕу уа, уӕд хъуамӕ уым ӕрхизой
ахӕм хӕдзары, раздӕр ӕмбӕрстгонд кӕмӕн уа, уыцы бон
ӕлӕмхӕсджытӕ сымахмӕ хъуамӕ марды рухсаджы тыххӕй
афӕстиат уой, зӕгьгӕ. Уыцы хӕдзар дӕр, йӕ бон цы вӕй-
йы, уый сцӕттӕ кӕны ӕмӕ сӕ хорз фены. Ӕлӕмхӕсджытӕ
сӕ фӕллад куы суадзынц, уӕд дарддӕр араст вӕййынц.
Ӕлӕмтӕ хастой иу хъӕуӕй ӕмӕ иу комӕй иннӕ коммӕ
ӕмӕ хъӕумӕ. Ӕлӕм хӕсгӕйӕ-иу дзы кӕмӕн ницы лӕвӕрд
ӕрцыдаид, уый йӕхимӕ ӕгад кастис.
Бадӕн ӕхсӕв куы сбон вӕййы, уӕд алы мӕрдджын
дӕр йӕхи ууыл фӕхъары, цӕмӕй уый хист скӕна раздӕр.
Уымӕ гӕсгӕ рагацау бадзурынц, чи хъуамӕ раздӕр скӕна
хист, уый тыххӕй. Раздӕры бар лӕвӕрд ӕрцӕуы, ӕлӕм
кӕмӕн уа, уымӕн, стӕй хистӕр чи уыдаид мӕрдтӕй,
кӕннод та судзӕггаг дӕр ӕрӕджиауы мардӕн. Райсомӕй
адӕммӕ куы арвитынц ӕмӕ уыдон куы ӕрӕмбырд вӕййынц
хистмӕ, уӕд барджытӕн сӕ бар бакӕнынц ӕлӕм ахӕссын.
Адӕмы ӕхсӕнмӕ рахӕссынц, хисты тыххӕй цы сцӕттӕ
кодтой, уыдон: бӕгӕны, арахъ, дзултӕ, бадӕн ӕхсӕв
стъолтыл цы алыхуызон хӕринӕгтӕ уыдис, уыдон, стӕй
10	Рагон ӕмӕ нырыккон ирон ӕгъдӕупӕ
цы аргӕвстой, уый иууылдӕр сфыцынц, афтӕмӕй (ӕргӕвст
та вӕййы фыс, уӕныг, дыгӕрдыг, хъуг кӕнӕ гал).
Рахӕссынц ӕлӕм дӕр. Хистӕртӕй иу ӕлӕмхӕсджытӕн
фӕндарасты тыххӕй акувы.
Барджытӕ сбадынц сӕ бӕхтыл. Раттынц сӕм ӕлӕм
ӕмӕ, йемӕ ма цы дзауматӕ вӕййы, уыдон. Ӕлӕм раттынц,
сӕрӕндӕр ӕмӕ тыхджындӕр цы барӕг вӕййы, уымӕ.
Тырыса та, уайагдӕр цы бӕх уа, уый барӕгмӕ. Аннӕ
дзауматӕ дӕр раттынц барджытӕм. Хистӕр раздӕр
ныффӕлдисы ӕлӕм. Уый фӕстӕ скувы Уастырджимӕ дӕр
ӕмӕ мӕрдты бӕсты хицаумӕ дӕр, цӕмӕй ӕлӕмхӕсджытӕ
ӕнӕ фыдбылызӕй ӕрцӕуой, уый тыххӕй.
Ӕлӕмхӕсджытӕ араст вӕййынц хисты ӕхсӕнӕй. Куы
аиртӕсынц, уӕд асӕпп-сӕпп кӕнынц хъӕууынгты иуырдӕм
ӕмӕ ехсытӕй фӕцӕвынц ӕлӕмы, цӕмӕй йӕ къафеттӕ
ӕмӕ иннӕ адджинӕгтӕ згьӕлой ӕмӕ сӕ сывӕллӕттӕ
уидзой, уый тыххӕй. Афтӕ йӕ ӕртӕ-цыппар хатты ахӕс-
сынц хъӕуы уынгты ӕмӕ хъӕумӕ хӕстӕджыты.
Барджытӕ ӕлӕм ӕмӕ тырысайы хъилтӕ уыциу агайдӕй
ахӕссынц уӕлмӕрдтӕм. Уым ӕрхизынц сӕ бӕхтӕй ӕмӕ,
ӕлӕмыл ма цы адцжинӕгтӕ ӕмӕ дыргьтӕ баззайы, стӕй
ноджы худ, ехс ӕмӕ хызыныл, уыдон ӕртонынц ӕмӕ сӕ
байуарынц се ’хсӕн. Тырыса ӕмӕ ӕлӕмы хъил ныссадзынц
ингӕныл, фӕстӕмӕ сӕ бӕхтыл сбадынц ӕмӕ, кӕд уӕл-
мӕрдтӕй, хист кӕм вӕййы, уырдӕм бӕхтӕн дзӕбӕх уайӕн
уа, уӕд марды рухсаджы тыххӕй дугъы ӕрбауайынц
хистмӕ, ӕмӕ сӕм адӕм фӕкӕсынц.
Ӕлӕмхӕсджытӕ фӕстӕмӕ куы ӕрбацӕуынц, уӕд,
хисты тыххӕй цы сцӕттӕ кодтой, уыдон ныффӕлдисынц
ӕмӕ райдайынц хӕрын.
Ногбоны хисты рӕстӕг ӕнӕуи дугьтӕ дӕр фӕуадзынц
ӕртыгай бӕхтӕй. Дугъ фӕуадзынц кӕнӕ хӕстӕджытӕ,
кӕнӕ марды ӕмгӕрттӕ тынгдӕр фӕсивӕд, уыдон
ӕрӕвӕрынц дугъы тыххӕй ӕртӕ сомӕй фондз сомы онг.
Сӕ фӕнд мӕрдджынӕн бамбарын кӕнынц. Мӕрдджын
ахъуыды кӕны, дугьон бӕхтӕ кӕмӕ саккаг кӕна, ууыл.
Ногбоны хисты дугыпӕ

Сбӕрӕг сӕ кӕны ӕмӕ сын бамбарын кӕны, мӕ марды
тыххӕй дугъ уадзынц уыцы хорз адӕм, ӕмӕ сымахмӕ
бӕхтӕ саккаг кодтон, ӕмӕ ма бакъуылымпы кӕнут
хъуыддаг. Уыдон сразы вӕййынц бӕхтӕ сцӕттӕ кӕныныл.
Йӕхимӕ кӕмӕн нӕ уа, уый дӕр бацагуры хорз бӕх.
Алчидӕр, йӕ бӕх цӕмӕй фӕразӕй уа, ууыл фӕцархайы.
Хист куы сцӕттӕ вӕййы, уӕд бӕхтӕ ӕрбакӕнынц
хисты бынатмӕ, дзаджы цурмӕ. Сбадын сыл кӕнынц рог
лӕппутӕ, цӕмӕй уайгӕйӕ бӕхӕн уӕззау ма уа, уый тыххӕй.
Дзаджы цур куы ӕрлӕууынц, уӕд хистӕр скувы, цӕмӕй
дугьӕттӕ дзӕбӕхӕй ӕруайой, уый тыххӕй. Дугьӕттӕ сӕ
худтӕ сисынц ӕмӕ оммен фӕкӕнынц. Хистӕр куывд куы
фӕвӕййы, уӕд барджытӕй алчидӕр йӕхи фӕхъары, йӕ ехс
цӕмӕй нозты атула, ууыл ӕмӕ хатгай ӕртӕ барӕджы дӕр
ӕмтъыст акӕнынц нуазӕны сӕ ехсытӕ. Уый фӕстӕ аздӕ-
хынц, ӕмӕ семӕ, цы ранӕй фӕуайынц, уырдӕм рӕстгӕ-
нӕг ацӕуы. Рӕстгӕнӕг сӕ уым, куыд ӕмбӕлы, афтӕ
ӕрлӕууын кӕны ӕмӕ сын дзырд куы ратты, уӕд сӕ бӕхтӕ
фезмӕлын кӕнынц. Адӕм сӕм иууылдӕр фӕкӕсынц.
Разӕй кӕй бӕх фӕвӕййы, уымӕн арфӕтӕ фӕкӕнынц,
фӕрнӕй йӕ фӕдар дӕ бӕх, зӕгьгӕ, ӕмӕ дын алы хатт
дӕр разӕй кӕнӕд. Раззагӕн ӕхцайӕ фылдӕр лӕвӕрд
ӕрцӕуы. Раззаг бӕхыл чи фӕбады, уымӕн дӕр арфӕйы
хуызы раттынц галы сгуы.
Бӕхтӕ цы лӕгтӕм вӕййы лӕвӕрд, уыдон ӕндӕр хъӕу-
тӕм дӕр ацӕуынц уайаг бӕх агурынмӕ, цӕмӕй йӕ бӕх
фӕразӕй уа, уый тыххӕй. Бӕхӕн арахъытӕ фӕдарынц, цӕ-
мӕй йӕ сӕры бацӕуа, ӕмӕ цӕрдӕгдӕр уайа. Ахӕмтӕ дӕр
вӕййы, ӕмӕ хъӕумӕ хӕстӕгдӕр цы дзуар уа, уырдӕм
куывды ацӕуы ӕртӕ чъирийы ӕмӕ нозтимӕ ӕмӕ скувы,
цӕмӕй йӕ бӕх фӕразӕй уа ӕмӕ ӕнӕ фыдбылызӕй дзӕбӕх
ӕруайа. Цӕвӕрынц дзы нысайнаг дыууӕ кӕнӕ ӕртӕ урс
суарийы.
Бадӕн ӕхсӕвы фӕстӕ къуырисӕры куы сбон вӕййы,
уӕд устытӕ арвитынц сӕ сыхӕгтӕм ӕмӕ, кӕмӕ ӕмбӕлы,
уыдонмӕ. Устытӕ ӕрӕмбырд вӕййынц мӕрдджыны
хӕдзармӕ. Уӕлмӕрдтӕм алыхуызон хӕринӕгтӕ ӕмӕ нозт
ахӕссынц. Хъарӕггӕнӕг ус райдайы хъарӕг кӕнын ӕмӕ
хорз фӕкӕуын кӕны иннӕ устыты. Стӕй мардыл сӕ къухтӕ
авӕрынц. Уый фӕстӕ ӕрбадынц ӕмӕ сӕхи хорз фенынц.
Хӕрд сын чи нӕ фӕвӕййы, уыдон та уды сӕрыл байуарынц
ӕмӕ сӕ сӕ хӕдзӕрттӕм ахӕссынц.
Хистмӕ цы адӕм ӕрбацӕуы, уыдон иууылдӕр иумӕ
иу бадт не ’рказнынц. Ӕцӕгӕлондӕр чи уа, уыдон сбадынц,
мардмӕ хӕстӕгдӕр чи уа, уыдон та лӕугӕ фӕкӕнынц.
Раздӕр нӕй сбадӕн уыцы мыггаджы сиахсӕн, хӕрӕфыртӕн
ӕмӕ ӕрвадӕлтӕн.
Мӕрдджын йӕхӕдӕг дӕр нӕ фӕбады, кӕд ивгъуыд
зӕронд лӕг уа, уый йеддӕмӕ.
Бадцжытӕн сӕ разы вӕййы фынгтӕ, фӕхсытӕ ӕвӕрд.
Фынгтӕ ӕмӕ фӕхсытӕ фаг куы нӕ уа, уӕд та хъӕмп.
Ӕрӕвӕрынц сын сӕ разы дзултӕ, дзидза ӕмӕ ӕндӕр
фӕлхас. Дӕсгай лӕгтӕн иу уырдыглӕууӕг сӕвӕрынц, ӕмӕ
сӕм уый нозт фӕдӕтты къустӕй. Хистмӕ адӕм ӕрцӕуынц
ӕнӕхъӕн хъӕуӕй дӕр. Ӕвзӕр бон куы вӕййы, уӕд мӕрд-
джын стыхсы ӕмӕ куывды ацӕуы, хъӕумӕ хӕстӕг цы дзуар
уа, уырдӕм. Йӕ куывды сӕр вӕййы боны бардуагӕн
балӕгьстӕ кӕнын, цӕмӕй хорз бон скӕна, уый тыххӕй.
Сывӕллӕтты иуварс акӕнынц ӕмӕ сын уырдӕм ахӕс-
сынц дзултӕ, дзидза, дыргътӕ, къафеттӕ ӕмӕ а. д. Хистмӕ
цӕуынхъом чи нал вӕййы, ахӕм зӕронд лӕгӕн йӕ
хӕдзармӕ алы хистӕй дӕр фервитынц хай. Хистӕй ма
хӕйттӕ фервитынц, ӕнӕуи рынчын чи вӕййы, уымӕн.
Ирон хъӕуы хисты цурты куы фӕцӕйцыдаид ӕндӕр
хъӕуккаг ӕмӕ йӕм йӕ размӕ куы ничи рацыдаид, уӕд-иу
уыдис ӕнӕхъӕн хъӕуӕн дӕр худинаг. Уымӕ гӕсгӕ-иу алы
цӕуӕджы размӕ дӕр арвыстой лӕг, хистмӕ ӕрбахоныны
тыххӕй. Ӕрбахуыдтаиккой йӕ ӕмӕ йӕ йӕхи ӕмгӕртгӕй
хъуамӕ уӕлдӕр ӕрбадын кодтаиккой, куыд уазӕг у, уымӕ
гӕсгӕ. Цы бадджыты цурмӕ йӕ бакӕнынц, уыдон иууылдӕр
сыстынц ӕмӕ йын ӕгасцуай фӕзӕгъынц. Уый фӕстӕ йын
ӕмбӕлӕггаг авӕрынц. Куы сбадынц, уӕд та — йӕ уазӕггаг.
Сӕртӕхӕссӕны хист. Комахсӕн куы ӕрцӕуы, уӕд
алы ирон хӕдзар дӕр кусарт акӕны йӕ бӕрӕгбоны тыххӕй.
Мӕрдджын чи вӕййы, уыдон та афтӕ фӕхъуыды кӕнынц:
чи нӕ амардис, уый ӕгас куы уыдаид, уӕд цы кусарт
акодтам, уымӕй мах куыд хӕрӕм, афтӕ дзы уый дӕр
хордтаид, ӕмӕ йын дзы хъуамӕ йӕ хай мӕрдтӕм ныххӕлар
кӕнӕм. Хӕдзарӕн йӕ хистӕр куы амӕлы, уӕд уымӕн
уӕлдайдӕр ӕнӕ ныффӕлдисгӕ нӕй кусарты сӕр, ирон
адӕммӕ кусарты сӕр буцдӕрӕн куыд баззад ӕмӕ хистӕрӕн
лӕвӕрд кӕй вӕййы, уымӕ гӕсгӕ. Комахсӕны хист сӕртӕ
хӕссӕн хист уый тыххӕй хонынц. Мӕрдджынтӕ иумӕты
скӕнынц хист, ӕрхӕссынц иу ранмӕ арахъытӕ фӕйнӕ
агуайӕны, дзултӕ чъиригӕндтӕй, кусарты сӕр, бӕрзӕй
ӕмӕ ма, цы ӕмбӕлы, ахӕм хӕйттӕ.
Хистмӕ цы адӕм ӕрӕмбырд вӕййы, уыдонӕн, сӕ
хистӕрты бакӕнынц хойрӕгты цурмӕ ӕмӕ сӕм раттынц,
алы марды тыххӕй дӕр кӕй ӕрхастой, уыцы нозтытӕй
фӕйнӕ нуазӕны ӕмӕ куы ахъӕбӕргонд вӕййы, уӕд ӕй
иннӕрдӕм афӕлдахынц, ӕмӕ сауджын куы уа уыцы
хъӕуы, уӕд сӕ хъуамӕ сауджыны разӕй ма ныффӕлдисой.
Сауджын ӕрбацӕуы, бафӕрсы мӕрдтӕн сӕ нӕмттӕ ӕмӕ
сыл саргьауы, уый фӕстӕ та зӕронд лӕгтӕ ирон фӕлдыст
ныккӕнынц.
Комахсӕны ком фӕдарынц марды удыбӕстӕйы
тыххӕй, стаей сын уыцы мард сӕхицӕн дӕр мӕрдты бӕсты
цӕмӕй баххуыс кӕна, уый тыххӕй. Ком фӕдарынц
зӕрӕдтӕ, ӕцӕг се ’ппӕт нӕ.
Лауызгӕнӕнтӕ. Чырыстийы номыл ком бабӕт-тынӕй
дыууӕ къуырийы куы рацӕуы, уӕд ирон адӕм сӕ мӕрдты
тыххӕй скӕнынц мархойы хист, ома нӕ мӕрдтӕ дӕр ком
дардзысты мӕрдты ӕмӕ сын мархойы хӕринӕгтӕ нӕма
ныффӕлдыстам, зӕгьгӕ, ӕмӕ уӕд, ома ӕххормаг уы-
дзысты. Лауызгӕнӕн дӕр скӕнынц иумӕты: алчи дӕр
сцӕттӕ кӕны мархойы хӕринӕгтӕ: лауызтӕ (нартхоры
ссадӕй кӕнӕ ӕндӕр ссадӕй скӕнынц амӕнтгӕ ӕмӕ, куы
сӕнхъизы, уӕд дзы кьӕйыл ӕркӕнынц, раздӕр ыл ссад
айзӕрынц къӕйыл, афтӕмӕй. Йӕ иу фарс куы ахъӕбӕргонд
вӕййы, уӕд ӕй иннӕрдӕм афӕлдахынц, ӕмӕ та уый дӕр
куы ахъӕбӕргонд вӕййы, уӕд ӕй райсынц ӕмӕ йӕ
ӕнӕхъӕнӕй стулынц нурыдзаехдоны, йе та давондзӕх-
доны, ӕмӕ уый хуыйны лауыз), цӕкуытӕ нартхорӕй,
дзӕрна мӕнӕуӕй ӕмӕ хъӕдураей, фых картӕфтӕ,
картофджынтӕ, хъӕдурджынтӕ, лакъамитӕ (хъӕбӕрхоры
зад балуарынц ӕмӕ йӕ сызмӕнтынц цыхты змӕст аемӕ йӕ
цыхты ӕвӕрд ныккӕнынц дзулы хыссӕйы мидаег, къӕйыл
ӕй сарауынц дыууӕрдыгӕй дӕр, уый фаестӕ йӕ арты
сфыцынц, аемӕ уый хуыйны лакъами). Балхӕнынц кӕ-
сӕггӕ, каефтӕ, зети лауызтӕ фыцынӕн. Ӕрхӕссынц арахъ
кӕнӕ бӕгӕны, къуымӕл. Ӕппӕт уыдӕттӕ ӕрхӕссынц иу
ранмае, ӕрыгондӕр кӕй мард ваеййы, уыдонмӕ. Уым дӕр
та сыл, каед дзы сауджын уа, уӕд уый раздӕр саргьауы,
уый фӕстае сӕ хъӕуы хистаер заеронд лӕгтӕ ныххӕлар
кӕнынц.
Лауызгӕнӕнӕй дыууае къуырийы куы рацӕуы, уӕд та
ноджыдӕр саразынц ахӕм хистытӕ.
Зазхӕссӕн ӕхсӕв. Чырыстон Куадзӕнмӕ ма иу
къуыри куы вӕййы, уӕд мӕрдджынтӕ саразынц марды
тыххӕй бадӕн ӕхсӕв. Раздӕр бахсидынц бӕгӕны, арахъытӕ
рауадзынц, балхӕнынц каефтӕ, кӕсӕгтӕ, стаей ӕндаер
истытӕ, мархойы цы хӕринӕгтӕ ӕмбӕлы, уыдон —
къафетты ӕмӕ адджинӕгты алыхуызон мыггӕгтӕ ӕмӕ
ӕнӕуи дыргьтӕй цы сӕ къухы бафты, уый. Ӕрбахаессынц,
къалиутӕ арӕх кӕуыл уа, ахӕм зазбӕласы цонг ӕмӕ йыл
бафидар кӕнынц алыхуызон къафеттӕ, адджинӕгтае аемае
дыргьтӕ. Уыцы митӕ иууылдӕр куы сӕххӕст вӕййынц,
уаед Къутугӕнӕн хуыцаубоны размӕ сабатӕхсӕвы саразынц
хӕдзары артдзӕсты цур фынггӕ, Ногбоны бадаен ӕхсаев
куыд саразынц, афтае. Мархойы хӕринӕгтӕй цыдӕридцӕр
сае къухы фефты, уыдон саеваерынц фынггыл. Къӕйрӕбын
та бандоныл стъолты кӕрон саразынц марды дзауматаей
адаеймаджы хуыз.
Зазхӕссӕны бадӕн ӕхсӕв даер фаеаразынц ӕлӕмтӕ. Хӕс-
тӕджытӕ даер хуынтӕ фаехӕссынц марды рухсаджы тыххӕй.
Уыцы ӕхсӕв дӕр та бонмӕ фӕбадынц, канд бинонтӕ
нӕ, фӕлӕ, хъӕубӕстӕй хӕс каемӕн ваеййы, уыдон дӕр.
Фылдаер фӕбадынц устытӕ. Устытӕй дӕр ӕнӕлӕг устытӕ
(сидзӕргӕс устытӕ), ӕмӕ ӕнӕзӕнӕг устытӕ, ӕхсӕв уыдон
ӕнӕмӕтдӕр ӕмӕ ӕгуыстдӕр куыд вӕййынц, уымӕ гӕсгӕ.
Куы сбон вӕййы, уӕд чи фӕбадтис, уыдон сӕхи ӕруа-
дзынц сӕ хуыссӕнты, чи хуыссыдис, уыдон та фынгӕвӕрд-
тӕ срӕвдз кӕнынмӕ фӕкӕсынц. Марды уд та, дам,
«фӕстӕмӕ Барастыры размӕ атӕхы».
Бадӕн ӕхсӕв марды дзауматӕ ӕмӕ стьолтӕ саразынц,
кӕд мард нӕлгоймаг уыдис, уӕд лӕгтырдыгӕй, кӕд
сылгоймаг уыдис, уӕд та сылтырдыгӕй. (Ирон хӕдзары
астӕу артдзӕстӕн йӕ иу фарс вӕййы лӕгты бадӕн, аннӕ
фарс та сылгоймӕггы бадӕн. Сылгоймагӕн нӕлгоймӕгты
бадӕны бадын не ’мбаелд, худинаг уыд).
Зазхӕссӕн райсомы та мӕрдцжын, кӕд йӕхи хӕри-
нӕгтӕ ӕмӕ нозтытӕ хъӕуы ӕмбырды фӕвӕййынц, уӕд
арвиты хонӕг хицӕнӕй хъӕумӕ, ӕрцӕут ӕмӕ мын мӕ
мардӕн рухсан зӕгьут, зӕгьгӕ. Хъӕубӕстӕ ныууадзынц
сӕ куыстытӕ ӕмӕ ӕрӕмбырд вӕййынц мӕрдджынмӕ. Кӕд
дзы ӕлӕм уа, уӕд ӕй ахӕссынц барджытӕ, Ногбоны ӕлӕмы
хуызӕн. Дугъ дӕр афтӕ рауайы.
Хисты адӕм хӕрд, нозт куы фӕвӕййынц, уӕд сыс-
тынц, рӕнхъ ӕрлӕууынц, ӕмӕ хистӕр раарфӕ кӕны
адӕмы бӕсты дӕр. Рахизырдӕм разилынц ӕмӕ ацӕуынц
сӕ хӕдзӕрттӕм. Устытӕ дӕр та ацӕуынц уӕлмӕрдтӕм,
ахӕссыни семӕ хӕрд, нозт. Алчидӕр мӕрдтыл къух ӕвӕрд
куы фӕвӕййы, уӕд ӕрбамбырд вӕййынц ингӕны цурмӕ.
Хъарӕггӕнаг устытӕ райдайынц хъарӕг кӕнын, иннӕ
устытӕ фӕкӕуынц, стӕй бахӕрынц.
Сабатизӕры цы хӕринӕгтӕ ахӕссынц, уыдонӕй хай
фервитынц, сабатизӕры цӕуынӕн цы ус нал вӕййы
фырзӕрондӕй, уымӕн. Зӕронд лӕгтӕй дӕр рынчын чи
вӕййы, уымӕн нозты хай фӕкӕнынц. Ӕхсӕвы цы зазы
къалиу саразынц, уый марды ингӕы цур цӕвӕрынц.
Куадзӕны хист. Алы мӕрдджын дӕр хист скӕны
Куадзӕны хӕдфӕстӕ бон къуырисӕры. Сыхбӕсты ӕмӕ
хъӕубӕсты зӕронд лӕгтӕ ӕрбацӕуынц Куадзӕны арфӕтӕ
кӕнынмӕ мӕрдджынмӕ ӕмӕ сӕ фӕкурынц, цӕмӕй сӕ
ком суадзой. Цалынмӕ сӕ ком суадзынц, уалынмӕ сыхы

лӕгтӕ ницы фӕисынц сӕ къухмӕ, нӕдӕр хӕрд, нӕдӕр
нозт. Фӕдзурынц сын афтӕ: «Сымах уӕ ком куынӕ суадзат,
уӕд уый мардӕн тӕригъӕд йедцӕмӕ ӕндӕр ницы у».
Къуырисӕры куы сбон вӕййы, уӕд мӕрдджын аргӕвды
стур кӕнӕ фыс, чъиритӕ скӕны, нозт дӕр афтӕ. Баныхас
кӕны иннӕ мӕрдджынтимӕ. Хист раздӕр скӕныны бар
раттынц ног мӕрдджынӕн, уый фӕстӕ та иннӕтӕн.
Куадзӕны хист дыгай-ӕртыгай мӕрдджынтӕ иумӕты дӕр
скӕнынц. Бирӕ хъӕуты-иу иумӕ хистытӕ куы кодтой
Куадзӕны, уӕд сын-иу иумӕ дугь дӕр рауагътой фӕсивӕд,
кӕннод та мӕрдджынтӕ сӕхуыддӕг. Ранӕй-рӕтты ма ныр
дӕр кӕнынц афтӕ.
Куадзӕны хисты та устытӕ дӕр фӕсте нӕ баззайынц.
Уыдон дӕр сцӕтгӕ кӕнынц уӕлибӕхтӕ, ӕйчытӕ, кӕрчы-
тӕ, хъайла ӕмӕ ӕндӕр алыхуызон хӕринӕгтӕ ӕмӕ нозт,
ахӕссынц сӕ уӕлмӕрдтӕм.
Марды ӕмӕ сабатизӕры хъуыддаджы ӕнӕмой
(сидзӕргӕс) устытӕ тынгдӕр уынаффӕгӕнӕг вӕййынц.
Зӕрдӕвӕрӕны хист. Сыфтӕры мӕйы фӕстӕ бонты
ирон адӕм скӕнынц Зӕрдӕвӕрӕны хист. Мӕрдджын
бахсиды бӕгӕны тьӕпӕнбын 15 мӕртӕй, йе та къаддӕрӕй,
хъӕбӕрхоры зады ссадӕй, рауадзы арахъытӕ, сцӕттӕ кӕны
мӕнӕуы ссад дзултӕн ӕ. а. д.
Зӕрдӕвӕрӕн бон вӕййы цыппӕрӕмы. Фыццаг заманы-
иу, мӕрдджынӕн йӕ хъӕубӕсты цы фысвосдарӕг
хӕдзӕрттӕ уыдис, уыдон марды тыххӕй лӕвӕрдтой
уӕрыччытӕ. Цы фосдарӕг хӕдзар нӕ ралӕвар кодтаид
мӕрдджынӕн Зӕрдӕвӕрӕн бон уӕрыкк, уый иннӕ
фосдарӕг адӕмы ӕхсӕн ӕгадыл нымад уыдис. Ӕндӕр
хъӕутӕм дӕр-иу Зӕрдӕвӕрӕн бон уӕрыкк-лӕвӕрттӕ
кодтой. Фысфос кӕмӕ нӕ уыд, уыдон та ӕнӕуи хуынтӕ
хастой.
Зӕрдӕвӕрӕн цыппӕрӕмы мӕрдджын сысты раджы
ӕмӕ сыхӕгтӕн бамбарын кӕны, абон мӕ мардӕн йӕ
Зӕрдӕвӕрӕны хист кӕнын ӕмӕ мӕм фӕкӕсут, зӕгьгӕ.
Ахӕм Зӕрдӕвӕрӕны хистытӕ-иу уыдис фыццаг
заманы, ӕмӕ дыууӕ-ӕртӕ галы ӕмӕ иу дӕс ӕмӕ ссӕдз
(30) уӕрыччы ӕргӕвст кӕм ӕрцыд. Ахӕм рӕстӕг дӕр-иу
скодта, ӕмӕ-иу бирӕ фых дзидзатӕ акалдтой — нал
бӕззыдысты. Ӕргӕвдинӕгты куы бакой кӕнынц, уӕд
сыхӕгтӕ ӕмӕ хъӕубӕсты хӕстӕджытӕй исчитӕ ацӕуынц
марды ингӕны цурмӕ. Кӕд зӕппадзы ӕвӕрд нӕ, фӕлӕ
зӕххы ныгӕд уа, уӕд сӕвӕрынц нӕу йӕ ингӕныл, йӕ
алфамбылай йын дурӕй самайынц, науӕд та йыл кӕрон
скӕнынц фӕхсытӕй, кӕнӕ хъилтӕй. Йӕ бон кӕмӕн
вӕййы, уыдон ныссадзынц дурын цырт йӕ ингӕны былыл,
кӕнӕ йыл сӕвӕрынц ӕфсӕйнаг кау. Ингӕны уӕлӕ кӕрдӕг
цъӕх куы фӕдары, уӕд мӕрдцжынӕн ӕхсызгон вӕййы,
фӕзӕгъы, мӕ мард дзӕнӕты цъӕх нӕууыл цӕры, зӕгъгӕ.
Мӕрдджын хъӕумӕ хонӕг арвиты, курын уӕ, мӕ
хъӕубӕстӕ, ӕмӕ абон мӕ марды хатырӕй уӕ хӕдзӕртты
буц куыстытӕ ныууадзут ӕмӕ мын мӕ мард баныгӕнут.
Хъӕубӕстӕ дӕр ӕрцӕуынц мардӕн рухсаг зӕгьынмӕ,
чысыл уӕд ӕмӕ стыр уӕд. Кӕд къӕвда бон уа, уӕд
мӕрдджынтӕ, хъӕуы цы дзуары кувӕндон уа, уырдӕм
хъӕубӕсты ӕрӕмбырды размӕ куывды бацӕуынц ӕртӕ
уӕлибӕхы, физонӕг ӕмӕ нозтимӕ. Фӕкувынц, фӕлӕгъстӕ
кӕнынц дзуарӕн ӕмӕ боны бардуагӕн, цӕмӕй хорз бон
скӕна. Кӕд ӕмӕ боны ӕгъдау хисты сцӕттӕмӕ хаттӕй-
хатт фӕхуыздӕр уыдаид, уӕд-иу фыццаг заманы ӕцӕг
ӕнхъӕл уыдысты, уыцы мард цӕттӕ рухсаг у, зӕгьгӕ,
ома дзӕнӕты уыдзӕн ӕмӕ ис, уый уымӕй бӕрӕг у, ӕмӕ
йӕ хисты бон боныхъӕд схорз и.
Нӕма ныффӕлдисынц, афтӕмӕй чъиритӕй, нозтӕй,
фых дзидзатӕй, стӕй ноджы хом зӕрдӕтӕ ахӕссынц, мард
кӕм ӕфснайд вӕййы (ингӕны кӕнӕ зӕппадзы), уырдӕм.
Чъиритӕ, дзидзатӕ ӕмӕ нозт ныффӕлдисынц мардӕн,
зӕрдӕтӕ та баныгӕнынц ингӕны, мардӕн йӕ сӕр
чердыгӕй вӕййы, уыцырдыгӕй, арфгомау.
Уый фӕстӕ хисты адӕмы ӕхсӕнмӕ рахӕссынц, цы
хӕрд, нозт сцӕттӕ кодтой, уыдон.
Фӕлдыст куы фӕвӕййынц, уӕд, кӕмӕн ӕмбӕлы,
уыдон ӕрбадын кӕнынц, ӕрӕвӕрынц сын фынгтӕ,
фӕхсытӕ. Кӕд фынгтӕ ӕмӕ фӕхсытӕ нӕ вӕййы, уӕд та
сӕ бӕсты ӕрӕвӕрынц хъӕмп кӕнӕ фӕсал. Ӕрӕвӕрынц сын
раздӕр чъиритӕ (уӕлибӕхгӕндтӕ), уый фӕстӕ дзидза
ӕнӕхъӕн уӕнггай.
Мӕрдджын, йӕ хисты хъуыддагмӕ йын чи фӕкӕсы,
уыдонӕн бамбарын кӕны, цӕмӕй адӕмы ӕхсӕн раарфӕ
кӕной, ӕргӕвдинаг-лӕвӕрттӕ чи ракодта, уыдонӕн. Гъемӕ,
ахӕм лӕвар чи ракодта, уыдонӕй алкӕмӕ дӕр бахӕссынц
сгуы ӕмӕ нуазӕн ӕмӕ йын раарфӕ кӕнынц мӕрдджыны
номӕй, хисты адӕм ӕй иууылдӕр куыд хъусой, афтӕ. Хисты
адӕм дӕр сын раарфӕ кӕнынц, уӕ фос уын фосы фӕлвӕра
сӕ хъуыны бӕрц бабирӕ кӕнӕд, зӕгъгӕ.
Уый фӕстӕ та ӕрбадынц, лӕугӕ чи кодта, уыдон.
Ӕртыккаг бадт ӕркӕнынц фӕстаг уырдыглӕуджытӕ.
Устытӕн дӕр хистӕй хай бакӕнынц, дзидзатӕй дӕр
ӕмӕ нозтӕй дӕр. Сабатизӕры цыд дӕр акӕнынц.
Майрӕмыкуадзӕны хист. Майрӕмыкуадзӕны хист
вӕййы августы 28-ӕм бон. Уыцы хисты тыххӕй мӕрдджын
бахсиды бӕгӕны, арахъ рауадзы. Сцӕттӕ кӕны ӕргӕвдинаг,
ӕрӕмбырд кӕны алы халсар ӕмӕ дыргътӕ. Арвиты
хъӕубӕстӕм хонӕг, цӕмӕй ӕрцӕуой ӕмӕ йын йӕ мардӕн
рухсаг зӕгъой. Хонӕг кӕмӕ нӕ бадзура, уый хистмӕ
ӕрцӕуын йӕ сӕрмӕ нӕ фӕхӕссы.
Адӕм куы ӕрӕмбырд вӕййынц, уӕд хистӕртӕ
бацӕуынц, хӕрд, нозт кӕм ӕвӕрд вӕййынц, уырдӕм, ӕмӕ
сӕ ныффӕлдисынц, стӕй кӕмӕн фембӕлы, уыдон
ӕрбадынц. Ӕрӕвӕрынц сын фынгтыл дзултӕ, дзидза, цӕхх.
Ӕрлӕууын кӕнынц уырдыглӕуджытӕ. Ӕппӕты разӕй
авӕрынц хистӕрмӕ. Уый куы фӕсиды рухсаджы тыххӕй,
уӕд алы уырдыглӕууӕг дӕр, кӕй уӕлхъус лӕууы, уыдоны
хистӕрмӕ авӕры. Уый дӕр уыцы сидты тыххӕй фӕдзуры,
йӕ дӕлейы чи фӕбады, уыдонмӕ.
Сывӕллӕтты акӕнынц иуварс ӕмӕ сын байуарынц
хӕйттӕ, дыргътӕ ӕмӕ адджинӕгтӕй дзы цы вӕййы,
уыдонӕй дӕр.
Мӕрдджын ӕмӕ мӕрдджыны хӕстӕджытӕ та, хистмӕ
цы адӕм ӕрцыдис, уыдонӕн уырдыг фӕлӕууынц.
Майрӕмыкуадзӕны хистытӕ фылдӕр фӕкӕнынц
иумӕты, уымӕн ӕмӕ стыр хистытӕ нӕ вӕййынц.
Майрӕмыкуадзӕнмӕ ма дыууӕ къуырийы куы вӕййы,
уӕд бирӕтӕ марды тыххӕй ком дарын райдайынц. Марды
тыххӕй ком чи дары, уый фӕзонынц йе ’мгар лӕгтӕ ӕмӕ
устытӕ ӕмӕ йӕм ӕрбацӕуынц Майрӕмыкуадзӕны бон
райсомӕй, цалынмӕ хист нӕма сцӕттӕ вӕййы, уалынмӕ
ӕмӕ йын йӕ ком суадзын кӕнынц.
Устытӕ, уыцы бон куы нӕ уа, уӕддӕр дыккаг бонмӕ
скӕнынц алыхуызон хӕринӕгтӕ, лӕгты хистӕн цы сцӕттӕ
кӕнынц, уымӕй уӕлдай ма дзыккатӕ, кастӕ ӕмӕ ӕндӕр
хӕринӕгтӕ. Ӕрхонынц хъӕубӕсты устытӕ ӕмӕ сӕ хорз
фенынц марды рухсаджы тыххӕй.
Майрӕмыкуадзӕны хистытӕ вӕййынц тӕккӕ куысты
рӕстӕджы, мӕнӕугӕрдӕнты ӕмӕ хосгӕрдӕнты, ӕмӕ
бирӕтӕ фегуыст вӕййынц.
Фӕззӕджы хист. Фыццаг рӕстӕджы мӕрдджынтӕ
марды тыххӕй арӕзтой фӕззӕджы хист. Хъӕздыгдӕр хӕдзар
чи уыдаид, уыдон-иу бахсыстой иу ӕртыгай-цыппӕргай
цӕджджинӕгтӕ бӕгӕны. Алы цӕджджинаджы дӕр-иу
бастыдтой цыппӕр-дӕс меркьаиы бӕрц хъӕбӕрхоры зады
ссадӕй. Арахъхъытӕ кодтой дыууиссӕдзгай агуайӕнтӕ,
аргӕвстой-иу дыгай-ӕртыгай галтӕ, стӕй цалдӕргай фыстӕ.
Чи амӕлы, уымӕн кӕд исты дзауматӕ баззайы, уӕд
бауынаффӕ кӕнынц, цӕмӕй йын рауадзой хъузы дугъ. Хист
скӕнынмӕ ма мӕй ӕмӕ дыууӕ къуырийы куы вӕййы,
уӕд мӕрдджынтӕ се ’рвадӕлтӕм бадзурынц ӕмӕ бауы-
наффӕ кӕнынц ӕмхуызонӕй, дугъон бӕхтӕ кӕмӕ радтой,
уый тыххӕй. Дугъон бӕхтӕ лӕвӕрд цӕуынц ахӕм ӕгъдаумӕ
гӕстӕ: марды каистӕм иу бӕх, иннӕ бӕх ӕрвадӕлтӕй
искӕмӕ, аннӕ бӕх та ӕндӕр хӕстӕджытӕй искӕмӕ.
Ӕрвадӕлтӕм цы бӕх ӕмбӕлы, уый дӕр фылдӕр хатт
раттынц ӕндӕр хӕстӕджытӕм.
Дугъон бӕхтӕ лӕвӕрд кӕмӕ вӕййынц, уыдонӕн кӕд
сӕхимӕ нӕ уа, уӕд бацагурынц ӕвзаргӕ бӕхтӕ. Бӕхты
тыххӕй алчи дӕр сӕрмагонд лӕг равзары, цӕмӕй бӕхмӕ
хорз базилой, уый тыххӕй. Бӕхтӕм хорз фӕзилынц (ӕууӕр-
дынц сӕ) хъӕбӕрхорӕй. Бӕхы хицӕн агьуысты бакӕнынц
ӕмӕ йӕм бакӕсын дӕр никӕй фӕуадзынц, ӕрмӕстдӕр
ӕм чи фӕзилы, уый йеддӕмӕ, ома исчи йын, мыййаг,
кӕлӕн куы скӕна, куы йӕ фӕцӕстдзыд кӕна, ӕмӕ бӕх
куы фӕрынчын уа, зӕгьгӕ. Уый тыххӕй-иу ыл бакодтой
арсы дзӕмбы, кӕннод та дӕсныйы конд чиныг. Дугьон
бӕхтӕ лӕвӕрд кӕмӕ вӕййы, уыдон сӕ бӕхтӕ февзарынц,
алчидӕр аивӕй, цӕмӕй йӕ бӕх йӕхи иваза ӕмӕ уайын
ахуыр кӕна.
Дуть цы бон уыдзӕн, уымӕ ма иу дӕс боны куы вӕй-
йы, уӕд бӕхтӕ лӕвӕрд кӕмӕ вӕййынц, уыдонмӕ мӕрд-
джын арвиты, ӕрцӕут ӕмӕ, дугъы цы дзауматӕ ӕвӕрд
ис, уыдон байуарут, кӕмӕн куыд ӕмбӕлы, афтӕ, ома
схӕйттӕ сӕ кӕнут, цас уыдзӕн раззагӕн, астӕуккагӕн
ӕмӕ фӕстагӕн. Бӕхтӕ лӕвӕрд кӕмӕ вӕййынц, уыдон ма
семӕ ӕркӕнынц фӕйнӕ ӕвдисӕн лӕджы. Ӕрӕмбырд
вӕййынц мӕрдджыны хӕдзармӕ. Мӕрдджын рахӕссы, цы
дзауматӕ саккаг кодта дугьы тыххӕй, уыдон се ’хсӕнмӕ
ӕмӕ фӕзӕгъы, мӕнӕ ацы дзауматӕ сцӕттӕ кодтам дугъы
тыххӕй, ӕркӕсут сӕм ӕмӕ зӕгъут, кӕцӕй аккаг у дугъ
рауадзын, уый.
Цы лӕгтӕ ӕрӕмбырд вӕййы, уыдон ӕркӕсынц ӕмӕ
сӕм, кӕд дзауматӕ бирӕ фӕкӕсынц, уӕд дугь саразынц
дарддӕрӕй. Кӕд ӕмӕ сӕм цъус фӕкӕсынц, уӕд та йӕ
саразынц хӕстӕгдӕрӕй.
Уый фӕстӕ райдайынц бӕрӕг кӕнын, кӕмӕн цас сак-
каг кӕной дзауматӕй — раззагӕн, астӕуккагӕн, фӕстагӕн.
Хӕйттӕ куы сбӕлвырд кӕнынц, уӕд сӕ ныффыссынц
номхыгъдӕй гӕххӕтты ӕмӕ сӕ хибӕрттӕ бастӕй иу ран
цӕвӕрынц дугъы бонмӕ. Мӕрдджынимӕ бауынаффӕ
кӕнынц, хист ӕмӕ дугъ цы бон уыдзысты, уый тыххӕй.
Дугъ ӕмӕ хисты бонмӕ йӕхи зӕрдиагӕй фӕцӕттӕ
кӕны мӕрдджын, фӕлӕ, дугьон бӕхтӕ лӕвӕрд кӕмӕ
вӕййынц, уыдон дӕр фыдӕбон ӕмӕ фӕлхасӕй сӕхи цух
нӕ ныууадзынц.
Дугъон бӕх лӕвӕрд кӕмӕ вӕййы, уый, дугъ цы бон
уыдзӕнис, уый размӕ ӕхсӕвмӕ рагацау йӕхи сцӕттӕ кӕны
афтӕ: раздӕр ӕрзилы хъӕутыл ӕмӕ, хорз саргьы бӕхтӕ
кӕмӕ вӕййы, уыдонӕн фӕлӕгьстӕ кӕны, цӕмӕй йын
дугьы бонмӕ йӕ бӕхӕн хъузон рацӕуой, уый тыххӕй.
Лӕгъстӕ кӕнын-иу ӕй бирӕ бахъуыд, уымӕн ӕмӕ хъузон
цӕуын зын уыдис, амӕлынӕй фӕллойаг уыди лӕгӕн дӕр
ӕмӕ бӕхӕн дӕр. Чи-иу сразы ис, уымӕн-иу мӕрдджын
арфӕтӕ фӕкодта. Куы-иу ссардта фаг йӕ бӕхӕн хъузӕттӕ,
хорз бӕхтӕ ӕмӕ барджытӕй, уӕд-иу ӕнхъӕл уыдис, мӕ
бӕх фӕразӕй уыдзӕн, зӕгъгае. Хъузӕттӕ-иу алчи дӕр йӕ
бӕхмӕ гӕсгӕ ӕмбырд кодта. Йӕ бӕхыл йӕ зӕрдӕ чи дардта,
уый-иу хъузон бирӕ нӕ хъуыдис. Цауддӕр бӕхӕн та фылдӕр
ӕмӕ хуыздӕр хъузӕттӕ хъуыдис. Ахӕм бӕхӕн-иу ӕрӕм-
бырд кодтой 30—50 барӕджы онг.
Дугъы бӕх кӕмӕ лӕвӕрд ӕрцыд, уый-иу ӕрзылдис
хъӕутыл кӕрчытӕагур ӕмӕ-иу самал кодта, алы хъузонӕн
дӕр ӕнӕхъӕн карк куыд уыдаид, афтӕ. Кӕмӕ-иу бадзырд-
та, каркгур дӕн, ахӕм ӕхсӕв мӕм уыдзӕн хъузӕттӕ ӕмӕ
уый тыххӕй курын, зӕгъгӕ, уыдонӕй йын-иу «нӕ» зӕгьын
ничи фӕрӕзта. Цы кӕрчытӕ ӕрӕмбырд кӕны, уыдонимӕ
ма фыс кӕнӕ стур аргӕвды, бахсиды бӕгӕны ӕмӕ арахъ,
сцӕттӕ кӕны, цы йӕ бон вӕййы, уыдон йууылдӕр.
Мӕрдджынтӕ цы бӕгӕны бахсидынц, уымӕй уыдон дӕр
иу къуыстилы дзаг барвитынц хъузӕттӕн.
Дугъы бӕх лӕвӕрд кӕмӕ вӕййы, уый ӕрзилы, хъузон
ын чи цӕуинаг у, уыдоныл, ӕрӕмбырд сӕ кӕны ӕд бӕхтӕ
йӕ хӕдзармӕ ӕхсӕвы. Ноджы ӕрбакӕны мӕрдджынтӕй дӕр
дыууӕ лӕджы, цӕмӕй, уыцы марды тыххӕй цы хардз
кӕны, уый феной сӕхи цӕстытӕй.
Куы ӕрӕмбырд вӕййынц иууылдӕр, уӕд сыхӕгты
хистӕр, йӕхи хӕдзары куы уа хистӕр, уӕд та хуыздӕр,
ныффӕлдисы, марды тыххӕй цы сцӕттӕ кодтой хӕрдӕй,
нозтӕй, уыдон. Фӕкувы дзуӕрттӕм дӕр ӕмӕ хуыцаумӕ
дӕр, цӕмӕй райсом дугъы бон иууылдӕр — адӕмӕй, бӕхӕй
ӕнӕ фыдбылызӕй ӕруайой, уый тыххӕй.
Хистӕр кувын куы райдайы, уӕд дугъон бӕхы
бакӕнынц, кӕм фӕбадынц, уырдӕм ӕмӕ йӕ кувӕгмӕ
хӕстӕг ӕрлӕууын кӕнынц. Куывд куы фӕвӕййы, уӕд ын
ацаходын кӕнынц кувӕггагӕй ӕмӕ йын адарынц нозтӕй
дӕр. Кӕд кувыны рӕстӕджы бӕх йӕ рахиз раззаг къах
раздӕр ӕрӕвӕра, уӕд фӕзӕгъынц, нӕ дугъон кӕй фӕразӕй
уыдзӕн, уый бӕрӕг у. Фӕкӕсынц кусарты уӕны дӕр, сӕ
бӕх фӕразӕй уыдзӕн ӕви нӕ, уый базоныны тыххӕй. Кӕй
зӕгъын ӕй хъӕуы, уыцы хъуыдытӕ ӕмӕ ныхӕстӕ фылдӕр
хӕттыты сайд рауайынц. Ӕмбисхӕрд куы вӕййынц, уӕд
сын ног ӕрӕвӕрынц алы хъузонӕн дӕр ӕнӕхъӕн карк
фыхӕй йӕ разы. Райдайынц уӕд уынаффӕ кӕнын, хъузӕттӕ
цал раны ӕмӕ цалгӕйттӕ ӕрлӕууой, уый тыххӕй. Алы
ӕвӕрды дӕр саккаг кӕнынц дыууӕ барӕджы. Иу, дугъоны
чи райсдзӕнис, уый, иннӕ та йын хъуамӕ «гъӕй» кӕна.
Хъузӕттӕ бирӕ куы вӕййынц, уӕд кӕрӕдзимӕ хӕстӕг
ӕвӕрд ӕрцӕуынц, къаддӕр куы уой, уӕд та — дарддӕр.
Алы хъузонӕн дӕр базонын кӕнынц йӕ быууат. Ӕцӕг,
барджытӕ ӕмӕ бӕхтӕй чи куыд хуыздӕр вӕййы, афтӕ
ӕвӕрд ӕрцӕуынц зындӕр рӕтты.
Мӕрдджын барӕг сбадын кӕны ӕмӕ йӕ арвиты,
дугъон бӕхтӕ лӕвӕрд кӕмӕ сты, уыдонмӕ, цӕмӕй
ӕрбакӕной сӕ дугъонты. Ноджыдӕр барджытӕ арвиты
ӕндӕр хъӕутӕм, цӕмӕй адӕм ӕрцӕуой хистмӕ.
Хист кӕм вӕййы, уырдӕм ӕрӕмбырд вӕййынц, цы
адӕммӕ арвитынц хонӕг, уыдон дӕр ӕмӕ дугъӕттӕ дӕр.
Хъузӕттӕй алчи дӕр, йе ’вӕрд кӕм вӕййы, уырдӕм ацӕуы
ӕмӕ уым фӕлӕууы, цалынмӕ, хъузон кӕмӕн лӕууы, уый
бӕх уырдӕм агайгӕйӕ ӕрбахӕццӕ уа, уалынмӕ.
Иууылдӕр куы ӕрӕмбырд вӕййынц, уӕд дзаггы цурмӕ
бакӕнынц дугъон бӕхты, сӕ хъуыртыл сын бакӕнынц
цӕвдар (цикъӕ) хъуымацӕй фӕйнӕ адылийы бӕрц, се
’мгӕрӕтты сын ауайӕг нӕ фӕуадзынц кӕлӕнӕй тӕрсгӕ-
йӕ, ома дугъонӕн исчи кӕлӕн куы скӕна, уӕд фӕсте
баззайдззӕ, зӕгьгӕ.
Дугьӕтты алчи дӕр, йӕ хъӕуы цы дзуар вӕййы, уырдӕм
куывды бакӕны чъиритӕ ӕмӕ нозтимӕ, цӕмӕй ӕнӕ
фыдбылызӕй ӕруайа ӕмӕ фӕразӕй уа, уый тыххӕй.
Дзагтӕ (бӕгӕныйы гарзтӕ ӕмӕ дзидзатӕ) кӕм вӕй-
йынц, уырдӕм куы бацӕуынц дугьӕттӕ, уӕд хистӕртӕ сӕ
цурмӕ бацӕуынц, Скувыны тыххӕй сӕм раттынц дынджыр
бӕгӕныйы куыситӕ. Хистӕртӕ скувынц, цӕмӕй дугъӕттӕ
дӕр ӕмӕ хъузӕттӕ дӕр дзӕбӕх, ӕнӕ фыдбылызӕй ӕруайой.
Дугъӕттӕн ацаходын кӕнынц, ӕмӕ уый фӕстӕ уыдон араст
вӕййынц, кӕцӕй сӕ саккаг кодтой, уырдӕм. Семӕ сын
арвитынц рӕстгӕнӕг барджытӕ мӕрдджынты хӕстӕджы-
тӕй, ӕнӕхӕрам уад куыд ракӕной, уый тыххӕй. Хъуамӕ
сӕ искӕцы хъӕуы иу хӕстӕгмӕ саразой, цӕмӕй уым
иучысыл афӕстиат уой. Уыцы хӕстӕг дӕр, йӕ бон цы
вӕййы, уый сцӕттӕ кӕны ӕмӕ сын скувы, цӕмӕй дзӕбӕх
ӕнӕмастӕй ӕруайой. Уый фӕстӕ ацӕуынц се ’вӕрдмӕ. Кӕд
ӕвзӕр бон уа, уӕд хисты адӕмӕй исчитӕ дзуармӕ куывды
бацӕуынц, цӕмӕй хорз бон скӕна ӕмӕ дугьон бӕхтӕн
мацы уа уайгӕ-уайын.
Дугъмӕ адӕм фӕкӕсынц иууылдӕр. Бӕстыхайӕ
ӕддӕмӕ рацӕуынӕн чи уа, уыдонӕй сӕм ӕнӕракӕсгӕ ничи
фӕвӕййы.
Хъузӕттӕй дӕр алчи йӕ бӕх февзары, дугъон мӕм куы
ӕрбахӕццӕ уа, уӕд ӕй куыд райсдзынӕн, ӕмӕ йӕ куыд
ахӕсдзыӕнӕн рӕвдз, зӕгъгӕ, цӕмӕй разӕй фӕуа, уый
тыххӕй.
Хъузы дугъы тыххӕй къаддӕр-уӕддӕр ӕрӕмбырд
вӕййы 200—300 барӕджы ӕмӕ фӕлӕууынц, дугьӕттӕ цы
фӕндӕгтыл уайдзысты, уыцы фӕндӕгтыл.
Уӕлдӕр ма йӕ загътон: дзауматӕ цас фылдӕр
вӕййынц, уыйбӕрц дугъ дарддӕрӕй вӕййы. Уымӕ гӕсгӕ-
иу хохы кӕмтты хъузы дугь бирӕ хӕттыты уыдис дыууӕ
зылды, ӕмӕ-иу хъузӕттӕ дӕр дыккаг хӕттыты ӕрлӕу-
уыдысты сӕ фыццаг лӕууӕнты. Науӕд та-иу уыдис хъузы
дугь хӕрдмӕ, уымӕн ӕмӕ, уӕлӕуӕз чи цардис, уымӕн
ӕнӕ афтӕ хос нӕ уыд.
Дугьӕттӕ ӕмхуызон куы ӕрлӕууынц ӕмӕ сын рӕст-
гӕнӕг дзырд куы ратты уайынӕн, уӕд сӕ бӕхтӕ фезмӕлын
кӕнынц ӕмхуызонӕй дӕр ӕмӕ ауайынц. Кӕд дзы исчи
фӕкъуылымпы уа, уӕд иннӕтӕ дӕр бауромынц ӕмӕ ног
ӕрлӕууынц, иумӕ куыд ауайой, афтӕ. Хъузон йӕ дугьоны
куыддӕриддӕр йе ’мбал хъузонмӕ бахӕццӕ кӕны, афтӕ
йӕ уымӕ авӕры, ӕмӕ та йӕ уый дӕр бахӕццӕ кӕны иннӕ
ӕвӕрдмӕ. Дыккаг барӕг та дугъоныл фӕсте хъӕр фӕкӕны,
тагьддӕр цӕмӕй уайа, уый тыххӕй. Кӕд хъузон дӕр ӕмӕ
дугьон дӕр рӕвдз нӕ уайой, уӕд сӕ фӕсте хъӕримӕ цӕвгӕ
дӕр фӕкӕны ехсӕй. Дугъоны чи фӕхӕссы, уый хаттӕй-
хатт ахӕм хорз бӕх вӕййы ӕмӕ хохы уыцы уырдгуыты,
хӕрдгы ӕмӕ тӕссӕртты дӕр йӕ уадыл цӕст нӕ фӕхӕцы.
Дугьон фӕсте цы хъузоны тыххӕй баззайа, ууыл, стӕй,
кӕй къухӕй феуӕгьд уа, ууыл адӕм тынг фӕхудынц. Уымӕ
гӕсгӕ алы хъузон дӕр йӕхи фӕхъары, цӕмӕй йӕ дугьоны
фӕсте ма ныууадза ӕмӕ йын ма аирвӕза йӕ кьухӕй. Куы
йӕ фӕразӕй кӕна йе ’ваерды мидӕг, уӕд та йын кад у.
Хӕхбӕсты фӕндӕгтӕ нарӕг сты, ӕмӕ хъузӕттӕ кӕм
ихыл, кӕм салд зӕххыл алы хатт ӕнӕ фӕкӕлгӕйӕ, ӕнӕ
ахаугӕйӕ нӕ аирвӕзынц. Хъузӕттӕй йӕ бӕх дзыхъмард
кӕмӕн фӕцис, ахӕмтӕ дӕр уыди. Бирӕ хӕттыты хъузонӕн
йӕ цонг асӕтты, бӕх фӕкӕлгӕйӕ куы ахауы, уӕд. Ӕвзӕр
бон куы уа, уӕд дугъӕттӕй исчи мард дӕр фӕвӕййы, ахӕм
хъуыддӕгтӕ ӕрцыдтытӕ кодта. Уӕд, дугьон бӕх цы хъузоны
къухы фӕмард уа, уый йын хъуамӕ рафтауа йӕ идон ӕмӕ
йӕ бахӕсса хисты дзаджы уӕлхъусмӕ. Ӕцӕг ын ӕндӕр
хъузонмӕ раттӕн нӕй.
Мард цы дугьон фӕцис, уый идон кӕд разӕй бахӕсса,
уӕд ын бакӕнынц раззаджы хай. Кӕд астӕуӕй, уӕд та
астӕуккаджы хай. Уый уый тыххӕй ӕмӕ, дам, дугьон
куынӕ фӕмард уыдаид, уӕддӕр афтӕ ӕрбацыдаид, идон
хӕссӕджы ӕмуад кодтаид, кӕд ӕмӕ дугъон аирвӕзтаид
иннӕ дугьоны хъузӕттӕй искӕй аххосӕй ӕмӕ баззадаид
фӕсте, уӕд-иу схъаугъа кодтой, кӕй аххосӕй аирвӕзт
дугьон, уыимӕ-иу тынг фӕхылтӕ сты. Науӕд та-иу дыууӕ
11 Рагон ӕмӕ нырыккон ирон ӕгьдӕуттӕ
дугьоны ног рауагьтой, ӕмхуызон лӕппутӕ сыл-иу сӕвӕрд-
той, афтӕмӕй. Ӕмӕ-иу уӕд, цы хайыл быцӕу кодтой, уый
лӕвӕрд ӕрцыд, разӕй чи фӕцадаид, уымӕн.
Кӕд каисты бӕх фӕразӕй уыдаид, уӕд-иу адӕм загьтой,
мард йӕ каисты фылдӕр уарзта ӕмӕ сын сӕ бӕх фӕразӕй
кодта. Кӕд иннӕ хӕстӕджытӕй искӕй бӕх уыдаид, уӕд-иу
уыцы хӕстӕг йӕхицӕй ныббуц ис, ома, уӕлӕуыл дӕр мах
иннӕ хӕстӕджытӕй фылдӕр уарзта ӕмӕ та нын мӕрдты-
рдыгӕй дӕр баххуыс кодта.
Бӕхы хицаумӕ алчи дӕр фӕцӕуы, ӕмӕ йын фӕарфӕ-
тӕ кӕны, кӕддӕриддӕр дӕ бӕх афтӕ фыццаг кӕнӕд,
зӕгъгӕ. Фӕсте кӕмӕн баззайынц, уыдонӕн та фӕарфӕ
кӕнынц, ацы хатт дӕ бӕх фӕфыццаг уӕд, зӕгъгӕ.
Хистмӕ ӕрӕмбырд вӕййынц хъӕубӕсты адӕм
иууылдӕр. Стӕй, хъузон чи уыдис, уыдон дӕр. Хъӕубӕстӕ
кӕстӕриуӕг фӕкӕнынц, сбадын кӕнынц, ӕндӕр хъӕутӕй
чи ӕрцыдис, уыдоны се ’ппӕты дӕр.
Хъузон чи уыдис барджытӕй, уыдон сбадынц хибарӕй,
алы бӕхы хъузӕттӕ дӕр хицӕн къордӕй. Куы сӕ ӕрбадын
кӕнынц, уӕд сын ӕрӕвӕрынц дзултӕ, дзидза, стӕй нозт.
Хистӕртӕ ӕрбасидынц ӕмӕ раарфӕ кӕнынц мӕрдджы-
нӕн ӕмӕ хъӕубӕстӕн. Хъӕубӕстӕй бар лӕвӕрд кӕмӕ
вӕййы хисты хъуыддагмӕ кӕсыны тыххӕй, уыдон дӕр галы
сгуытимӕ бацӕуынц ӕмӕ раарфӕ кӕнынц ӕндӕр хъӕу-
бӕсты адӕмӕн. Бахӕссынц арфӕйы сгуытӕ ӕмӕ нуазӕнтӕ
алы хицӕн бадтгӕнджытӕн дӕр хъузӕттӕй. Уӕлдай арфӕтӕ
фӕкӕнынц, кӕй бӕх фӕразӕй вӕййы, уымӕн.
Кӕй бӕх фӕразӕй вӕййы, уый йӕ хъузӕтты йемӕ
акӕны уыцы ӕмбырдӕй ӕмӕ та сӕ дзыхъынног хорз фены.
Уый фӕстӕ ма кӕд бон вӕййы уӕд хорз, кӕннод дӕр
райсомӕй байуарынц, хъӕубӕстӕй кӕмӕй цы дзауматӕ
ӕрхӕссынц, уыдон, куыд ницы дзы фесӕфа, афтӕ. Фӕлӕ
дзы ӕнӕ фесӕфгӕ дӕр цы хос вӕййы, ӕмӕ сӕ уӕд хаттӕй-
хатт мӕрдджын бафиды.
Дыккаг, кӕнӕ ӕртыккаг бон ӕрцӕуынц дугьон бӕхты
хицӕуттӕ, ӕмӕ сӕ алчи дӕр йӕ хӕйттӕ ахӕссы.
Ирон адӕммӕ уыцы хорздзинад ис, ӕмӕ дугьы бон
хъузон чи уа, уымӕн йӕ бӕх куы амӕла, уӕд ын хисты
мидӕг ӕрӕмбырд кӕнынц йӕ бӕхы аргъ ӕхца, нӕ йӕ
ауадзынц тынг ӕнкъардӕй йӕ хӕдзармӕ. Марды хатырӕй
чи фӕдӕтты 3 сомы, чи 2 сомы, чи 1 сом кӕнӕ 50 капеччы.
Афӕдзы хист. Саударӕг усы хист. Фӕззӕджы стыр
хист чи не скӕны, уыдон та скӕнынц афӕдзы хистытӕ.
Ӕцӕг афӕдзы хисты хӕрдзтӕ бирӕ къаддӕр вӕййынц.
Сау цы ус ӕмӕ хотӕ фӕдарынц, уыдон дӕр афӕдзы
бон цӕвӕрынц се ’лхынцъытӕ, раласынц сӕ саутӕ. Уыцы
ӕлхынцъытӕ ӕвӕрӕггӕ ӕмӕ саутӕ ласӕггаг сӕ бон
цӕйбӕрц вӕййы, уыйбӕрц хист скӕнынц.
Фӕлӕ бирӕ саударӕг ус йӕхи уды амалӕй, бинонты
ницӕмӕй батыхсын кӕнгӕйӕ, йӕ саутӕ ласыны бон скӕны
стыр хист. Уый тыххӕй фӕкӕны тынтӕ, нымӕттӕ ӕмӕ сӕ
фӕуӕй кӕны.
Уыцы ӕхца йын фылдӕр цӕмӕй бауой, ууыл йӕхи
фӕхъары ӕмӕ курӕг дӕр ацӕуы. Саударӕг ус бацӕттӕ
кӕны, цы йӕ бон вӕййы, уый ӕмӕ бауынаффӕ кӕны,
кӕцы хъӕумӕ фӕцӕуа курӕг. Хуыздӕр ын кӕм ралӕвар
кӕндзысты марды хатырӕй истытӕ, уый куы сбӕлвырд
кӕны, уӕд, цы сцӕттӕ кодта, уыдон фӕхӕссы уыцы
хъӕумӕ. Уым, йӕ зӕрдӕ хуыздӕр цы хӕстӕгыл фӕдары,
ахӕмӕн бамбарын кӕны, курӕг ӕрцыдтӕн ацы хъӕумӕ
мӕ марды тыххӕй, мӕ фысым та ды дӕ, зӕгьгӕ.
Саударӕг ус фысыммӕ кӕмӕ бацӕуы, уый ахъуыды
кӕны ӕмӕ, адӕм кӕцы бон ӕмӕ сахатыл хуыздӕр
ӕрӕмбырд уыдзысты, уӕдмӕ ӕрцӕттӕ кӕнынц, саударӕг
цы нозт, цы хӕрдимӕ ӕрбацыд, уыдон. Кӕд ӕмӕ хорз
фысым фӕуа, уӕд ма йӕхицӕй дӕр истытӕ бахардз кӕны,
цӕмӕй фылдӕр адӕм ӕрӕмбырд уа ӕмӕ фылдӕр ралӕвар
кӕной, уый тыххӕй. Хаттӕй-хатт йӕхӕдӕг дӕр исты
аргӕвды, сидзӕргӕс саударӕг ус мӕм кӕм ӕрфысым кодта
йӕ марды тыххӕй, уым ӕй хъуамӕ рӕвдыдӕй арвитон ӕмӕ
йын хъӕубӕстӕ исты лӕвар ракӕной, зӕгъгӕ.
Фысым ацӕуы хонӕг, хъӕубӕстӕй йӕ зӕрдӕ кӕуыл
фӕдары уыцы хӕдзӕрдтӕм. Бацӕуы хӕдзары хицаумӕ ӕмӕ
йын фӕзӕгъы, ахӕм саударӕг сидзӕргӕс ус мӕм йӕ марды
тыххӕй курӕг ӕрфысым кодта, ӕмӕ дыл мӕ зӕрдӕ дарын:
мӕ уазӕджы тыххӕй мӕ хӕдзары иугыццыл абаддзынӕ.
Хонӕг цы хӕдзары хицаумӕ бацӕуы, уый ахъуыды кӕны
ӕмӕ йын кӕд амал вӕййы, уӕд фӕзӕгьы, дӕу хатырӕй
ӕз цыдӕридцӕр бакӕндзынӕн, цӕугӕ куынӕ ныккӕнон,
уӕддӕр мӕ лӕвары хай ракӕндзынӕн, зӕгьгӕ.
Хуынд адӕм ӕрӕмбырд вӕййынц саударӕг усы
фысыммӕ. Хистӕрӕн дзы чи фӕбады, уый, иууылдӕр ӕй
куыд бамбарой, афтӕ раздӕр фӕзӕгъы, мӕнӕ ахӕм
ныхӕсты хуызӕн исты: ӕз ацы саударӕг усӕн йӕ марды
тыххӕй лӕвар кӕнын мӕнӕуы голлаг йӕ тӕккӕ дзагӕй
(кӕннод та хъӕбӕрхоры дыууӕ голладжы). Уый фӕстӕ алчи
дӕр, чи куыд хистӕр уа, афтӕ фӕзӕгъы йӕ лӕвар, кӕмӕн
цы йӕ бон вӕййы, уый. Фысым уый фӕстӕ бон райдайы
зилын, чи цы лӕвар загьта, уыдон ӕрӕмбырд кӕныныл.
Саударӕг усӕн лӕвар нӕ раттын ирон адӕммӕ худинаг у.
Саударӕг ус цы хортӕ ӕмӕ ӕндӕр лӕвӕрттӕ ӕрӕмбырд
кӕны, уыдон ӕхца скӕны ӕмӕ, афӕдзы бон йӕ саутӕ
куы раласы, уӕд уыцы ӕхцатӕй йӕ мардӕн скӕны хист.
Бирӕ сидзӕргӕсӕн йӕ сывӕллӕттӕ ӕххормаг, бӕгьнӕг
вӕййынц, уӕддӕр стыр хистытӕ фӕкӕны.
Ирон адӕм марды рухсаджы тыххӕй хисты бон бирӕ
хӕттыты фӕцаразынц ӕмӕ скӕнынц, адӕмӕн уӕлдай
фылдӕр ӕххуыс чи фӕуыдзӕн, ахӕм хидтӕ, адӕм доны
цӕмӕй нӕ уайой, уый тыххӕй. Фӕкӕнынц фӕндӕгтӕ дӕр.
Тынгдӕр хӕхбӕсты, уӕлдайдӕр хосласӕн фӕндӕгтӕ ӕвзӕр
кӕм сты, уыцы рӕтты. Цы хидтӕ ӕмӕ фӕндӕгтӕ скӕнынц
марды рухсаджы тыххӕй, уыдоны цур ныссадзынц дурын
цыртытӕ ӕмӕ сыл ныффыссынц, ахӕм марды номыл конд
уыдысты, зӕгьгӕ.
ӔНДӔР ӔГЪДӔУГГӔ
ӔХСАРӔЙ АРХАЙЫНЫ ДЯГ
Ирон адӕм уырысы паддзахы къухы куы нӕма
уыдысты, уӕд алы мыггаджы дӕр хъуыди хи
хъахъхъӕнынӕн амӕлттӕ кӕнын. Ӕмӕ йӕ цӕмӕй иннӕ
мыггӕгтӕй мачи хъыгдардтаид, уый тыххӕй арӕзта йӕхи-
цӕн фидӕрттӕ (гӕнӕхтӕ, мӕсгуытӕ). Уыцы рӕстӕджы
адӕм цардысты зӕххы ӕмӕ фос дарыны куыстӕй. Хӕдзары
тыхджындӕр кусӕгыл нымад уыди нӕлгоймаг. Адӕмы ӕх-
сӕн та хицаудзинад ӕвӕрд нӕ уыдис, ӕмӕ-иу тыхджындӕр
мыггаг ӕнӕхъарудӕрты зӕххытӕ кӕнӕ фос тыхӕй байсын
сфӕнд кодта. Дыууӕ мыггаджы-иу хӕст самадтой: иутӕ исгӕ
кодтой, иннӕтӕ та сӕ фос нӕ лӕвӕрдтой, ӕмӕ-иу
афтӕмӕй кӕрӕдзийӕ лӕгтӕ амардтой. Алы мыггаг дӕр
йӕхи дӕлӕмӕ нӕ уагьта, ӕгадӕй тарсти, ӕмӕ-иу уымӕ
гӕсгӕ ӕхсары къӕдзыл ныххӕцыдысты. Уымӕ гӕсгӕ туг
исыны ӕгъдау адӕмы ӕхсӕн тынг ныффидар.
Чи-иу фӕтуджджын, уый-иу йӕ тыхыл йӕ зӕрдӕ
куынӕ дардта, уӕд, лӕг цы мыггагӕй амардтон, уыдон
мӕ ӕнцад цӕрын нӕ ныууадздзысты, зӕгьгӕ, ӕхсӕвыгон
йӕ бинонтимӕ ӕндӕр хъӕумӕ, науӕд ӕндӕр коммӕ алыгъд.
Ахӕм туджджынтӕ дӕр-иу фӕцис, ӕмӕ Хуссар Ирыстонӕй
Цӕгат Ирыстонмӕ чи алыгьд, йе Цӕгатӕй Хуссармӕ,
цӕмӕй йӕ йӕ туджджынтӕ мауал ссарой.
Фӕхылтӕ ӕмӕ-иу фӕтуджджынтӕ сты хуымты,
уыгӕрдӕнты, цӕхӕрадӕтты, арӕнты, фосы знаггад,
сывӕллӕтты фӕхыл, чызгыскъӕфт, давын ӕмӕ ӕндӕр
ахӕмты тыххӕй.
Дыууӕ мыггаджы-иу куы фӕхыл сты, уӕд-иу кӕрӕ-
дзийы топпӕй ӕхсын райдыдтой. Алчи дӕр афтӕ хъуыды
кодта, ӕз хъуамӕ фӕлӕгдӕр уон ӕмӕ фылдӕр амарон,
зӕгъгӕ.
Цы адӕмы ӕхсӕн-иу фӕхыл сты, уыдон сӕ бӕргӕ
иргъӕвтой, фӕлӕ коммӕ кӕм кастысты! Ӕрмӕстдӕр-иу
сылгоймӕгтӕ се ’хсӕн куы бацыдысты, уӕд хъуамӕ
дыууӕрдыгӕй дӕр ныууагътаиккой уыцы сахат сӕ лӕбурын.
Лӕбурӕг лӕгыл сылгоймаг куы ныххӕца, йе йӕ кӕлмӕр-
зӕн куы сиса, уӕд ма афтӕмӕй чи лӕбура, уымӕн худинаг
у. Сылгоймагӕн ахӕм кад ис ирон адӕмы ӕхсӕн.
Дыууӕ мыггаджы фӕхылы рӕстӕг дыууӕрдыгӕй дӕр
фӕйнӕ иу марды куы ӕрцӕуы, уӕд адӕм уыцы бон ӕрӕм-
бырд вӕййынц ӕмӕ дыууӕ мыггагӕй хатыр фӕкурынц,
цӕмӕй бафидауой ӕмӕ дзырд радтой, дарддӕр се ’хсӕн
фыдбылыз куыднӕуал ӕрцӕуа, уый тыххӕй. Кӕд дзы исчи
йӕхи рӕстӕй ӕфхӕрд фӕхоны, уӕд уый нӕ фӕдӕтты
дзуапп, фӕзӕгъы, мах ӕфхӕрды бынаты стӕм ӕмӕ нӕ
бон нӕу бафидауын. Дзуапп уый тыххӕй нӕ фӕдӕттынц,
ӕмӕ, сӕхи цас ӕфхӕрд фӕхонынц, уыйбӕрц ма сӕ хӕс
райсынмӕ фӕхъавынц се знӕггӕй.
Фӕхылы мидӕг дыууӕрдыгӕй дӕр ӕрмӕст фӕйнӕ иу
лӕджы марды куы вӕййы, уӕд уыцы мыггӕгты ӕрбакӕ-
нынц хъӕуы астӕумӕ ӕмӕ сын сӕ кӕрӕдзимӕ къухтӕ
раттын кӕнынц. Уый фӕстӕ алы мыггаг дӕр, цы лӕг амард-
той, уый марды уӕлхъусмӕ бацӕуынц кӕугӕ ӕмӕ йӕ цуры
бирӕ фӕкӕуынц. Уый фӕстӕ ахӕссынц мӕрдты ӕмӕ сӕ
баныгӕнынц, куыд ӕмбӕлы, афтӕ. Уӕвгӕ сӕ кӕд уыцы
бон бафидауын кӕнынц, уӕддӕр кӕрӕдзимӕ хӕрам
фӕдарынц.
Уыцы бон фидыд истӕй тыххӕй куы нӕ ӕрцӕуа,
дзырдӕн зӕгьӕм, мард чи фӕцис, уымӕн йӕ хӕстӕгдӕр
ӕфсымӕртӕ кӕнӕ ӕндӕр исчитӕ уыцы бон уым куы нӕ
уой ӕмӕ бафидауынӕн куы ницы амал уа, уӕд адӕм дыууӕ
туджджын мыггагӕн фидӕрттӕ сӕвӕрынц ӕндӕр мыггӕг-
тӕй. Кӕд стыр мыггӕгтӕ уой, уӕд дыгай мыггӕгтӕ, цӕмӕй
сӕ хъахъхъӕной ӕмӕ дарддӕр се ’хсаен фыдбылыз мауал
ӕрцӕуа. Алы туджджын дӕр, цы фидары мыггӕггӕ йын
сӕвӕрдтой адӕм, уыдонӕн дзырд ратты, цы бонмӕ сӕм-
гъуыд кодтой, уӕд мӕ адӕмы ӕмӕ уыцы мыггӕггы ӕфсӕр-
мӕй йӕ сӕрмӕ кӕй не 'рхӕсдзӕнис дарддӕр фыдбылыз
скӕнын.
Се ’мгъуыд куы ӕрцӕуы, уӕд та адӕм ӕрӕмбырд
вӕййынц ӕмӕ сӕ фӕкурынц дзуапп дыууӕрдыгӕй дӕр,
цӕмӕй бафидауой, уый тыххӕй. Кӕд дзуапп радтой, уӕд
равзарынц тӕрхоны лӕгтӕ дыууӕрдыгӕй дӕр.
Адӕм дыууӕ мыггагӕй зылындӕр кӕй фӕхонынц,
уымӕн раттынц дыууӕ лӕджы равзарыны бар, ӕнаххосдӕр
чи вӕййы, уымӕн та — ӕртӕ. Дыууӕ мыггаджы сӕ тӕрхоны
лӕгтӕм ӕууӕнк раттынц, цы тӕрхон скӕной, ууыл кӕй
сразы уыдзысты, уый тыххӕй.
Тӕрхоны лӕггӕ ӕркӕсынц, ӕмӕ, кӕд мӕрдтӕй исчи
уӕлдай цӕф вӕййы, уӕд уый фӕхонынц ӕфхӕрддӕр, ома
мард дыууӕ цӕфы куы уа хъамайӕ, иннӕ мард та ӕртӕ
цӕфы, уӕд, ӕртӕ цӕфы чи уа, уый тынгдӕр ӕфхӕрд
фӕхонынц. Ӕмӕ аххосӕй та уыдоны аххос куы уа, уӕд ын
уӕлдай тӕрхон нал скӕнынц. Кӕд ӕмӕ, фылдӕр цӕфтӕ
чи уа, уый аххос нӕ уа, уӕд ма иннӕ мыггаг уымӕн исты
куыд бафидой, афтӕ бауынаффӕ кӕнынц.
Цалынмӕ сӕ фидауын фӕкӕнынц, уалынмӕ алы
мыггагӕн дӕр базонын кӕнынц, чи кӕцы фӕндагыл
хъуамӕ цӕуа кусынмӕ, уый, цӕмӕй кӕрӕдзиуыл ма
ӕмбӕлой ӕмӕ дардцӕр фыдбылыз ма скӕной.
Фӕхылы мидӕг-иу лӕг чи амардта, уый-иу алыгьдис
ӕмӕ искӕй уазӕг йӕхи бакодта, йӕ бинонтӕн дӕр нӕ
бамбарын кодтаид, афтӕмӕй. Мард кӕй лӕг фӕцис, уыдон
та-иу зылдысты уыцы сахатыл, кӕд, нӕ лӕджы нын чи
амардта, уыдонӕй искӕуыл амбӕликкам ӕмӕ нӕ туг
райсиккам, зӕгъгӕ. Ӕмӕ-иу куы ссардтой искӕй, мардӕн
дӕр ӕмӕ фӕхылӕн дӕр чи ницы зыдта, ахӕмы дӕр, уӕд-
иу уый амардтой ӕмӕ-иу сӕ сины сӕртыл ныххӕцыдысты,
мах уайтагъд нӕ туг райстам, зӕгьгӕ.
Ӕдзӕсгом тугисджытӕ куы уыдысты, уӕд-иу гыццыл
лӕппу дӕр амардтой, науӕд зӕронд лӕг дӕр. Уӕддӕр ома
айхъуыса, ахӕм мыггаджы фӕсивӕд уайтагъд сӕ туг
райстой, зӕгъгӕ.
Хыл ӕмӕ марды хабар чи нӕ фехъуыста, туг райсынмӕ
ахӕм лӕг амарын, гыццыл лӕппу кӕнӕ зӕронд лӕг
амарын адӕм ӕгадыл нымадтой. Уымӕ гӕсгӕ-иу тӕрхоны
лӕгтӕ дӕр ахӕм хъуыдцагмӕ лыстӕгдӕр кастысты, адӕм
ныл ма фӕхудой, зӕгьгӕ.
Кӕй къухы-иу нӕ бафтыди туг райсын хылы бон,
уыдон-иу ӕнӕхъӕн мыггагӕй дӕр сӕхи ӕгады бынаты
цӕвӕрдтой, нӕ туг райсын нӕ бафӕрӕзтам, зӕгъгӕ.
Лӕг-иу чи амардта, уыцы мыггаг ӕмӕ бинонтӕ сӕхи
хъахъхъӕдтой. Гӕнӕн ӕмӕ амал цас уыдис, уыйас-иу сӕхи
не ’вдыстой сӕ туджджынтӕм, ӕфсӕрмы кодтой, зылыны
бынаты стӕм, зӕгьгӕ.
Лӕг кӕмӕй фӕмард, уыцы мыггаг кӕд ӕдзӕсгом мыг-
гаг уыдаиккой, уӕд куыстмӕ нӕ уагътой лӕгмар мыггаджы.
Ӕмӕ уыцы хъуыддӕгтӕ сӕрдыгон куы ӕрцыдаиккой тӕккӕ
куысты рӕстӕджы, уӕд-иу адӕм курӕг бацыдысты уыцы
мыггӕмӕ, сӕ фӕллӕйттӕ ӕфснайынӕн сын фӕндаг
радтут, зӕгьгӕ. Уӕд-иу адӕмы хатырӕй фӕндаг радтой
мыггагӕн, фӕлӕ уӕддӕр марӕджы хӕдзары фӕллӕйттӕ
кусын нӕ уагьтой, цӕмӕй се знаг тыхстаид ӕмӕ ӕдыхдӕр
кодтаид, ома йемӕ хӕцын ӕнцондӕр у, зӕгьгӕ. Уӕд-иу
адӕм ӕрбамбырд сты ӕмӕ сӕ-иу зиуӕй бакуыстой.
Чи фӕмард, уый ӕфсымӕртӕ ӕмӕ мыггаг-иу хӕлттӕ
дӕр сӕппӕрстой, кӕй хал схаудаид, туг уый куыд райса,
афгӕ.
Уый, гӕнӕн ӕмӕ амал цӕмӕй уа, уымӕй хъуамӕ
амардтаид лӕгмарӕн йӕхи, науӕд та йӕ хӕстӕгдӕр
ӕфсымӕртӕй, йе сӕ мыггаджы хуыздӕры. Ӕмӕ цалынмӕ
йӕ туг райстаид, уалынмӕ ӕппындӕр хӕдзармӕ чи нал
цыдис, ахӕмтӕ дӕр уыдис. Размӕ-иу бабадти, кӕй не
’мбаэлдис, ахӕм лӕгты дӕр-иу фехстытӕ кодта, Бирӕ
хӕттыты-иу тугисӕг йӕхӕдӕг фӕмард размӕ бадгӕйӕ. Бирӕ
ӕнӕзонд тугисӕг-иу йӕхи нӕ даста, цалынмӕ ме
'фсымӕры туг райсон, уалынмӕ мын худинаг у, зӕгьгӕ.
Топп-иу йе уӕхскӕй дӕлӕмӕ нӕ иста.
Туджджыны тыххӕй сылгоймаджы ничи хъыгдардта,
уымӕн ӕмӕ сылгонмагмӕ дзыхӕй сдзурын дӕр худинӕ у
ирон адӕмы ӕхсӕн. Ӕцӕг-иу дыууӕ туджджыны устытӕ
кӕрӕдзимӕ нӕ дзырдтой, куы-иу сӕмбӕлдысты искуы
мӕрддзыгойы, уӕд.
Лӕг чи амардта, уый-иу ӕрцардис ӕндӕр хъӕуы
искӕмӕ, йӕхи-иу уый уазӕг бакодта. Лӕгмар йӕхи цы
хӕдзары уазӕг бакодтаид, уыдон-иу ӕй хъахъхъӕдтой.
Кусынмӕ цӕуын ӕй нӕ уагътой. Лӕгмар искуыдӕм куы
цыдаид, уӕд фысым цыдис йемӕ ӕд гӕрзтӕ, туг райсыныл
чи зилы, уый сыл искуы куы сӕмбӕла, уӕд хъуамӕ
бахъахъхъӕна йӕ уазӕджы, зӕгъгӕ.
таджджынты
БАФИДАЯЫН КӔНЫН
ТТ ӕгмар цы хӕдзары вӕййы уазӕгуаты, уый ӕмӕ
яЛлӕгмары бинонтӕ ӕрӕмбырд кӕнынц алы хъӕуы
хорз адӕмты, тынг сын фӕлӕгьстӕ кӕнынц, цӕмӕй
бацӕуой сӕ туджджынтӕм, ӕмӕ сӕ хатыр ракурой
бафидауыны тыххӕй. Адӕмӕн сцӕттӕ кӕнынц алы хӕрд
ӕмӕ нозт, мах тыххӕй фыдӕбон чи кӕндзӕн, уыдоны
хорз фенын хъӕуы, зӕгьгӕ. Ддӕм куы ӕрӕмбырд вӕййынц
100— 200 лӕджы бӕрц, уӕд сын бамбарын кӕнынц сӕ
хъуыддаг.
Цы адӕм ӕрӕмбырд вӕййы, уыдон сӕ ныхас сиу
кӕнынц, сбӕрӕг кӕнынц, цы лӕгтӕ дзурдзысты, уыдоны.
Уый фӕстӕ иумӕ араст вӕййынц, лӕг арвитынц. Уыцы
хъӕуккаг хӕстӕджытӕ дӕр фӕзонынц хабар ӕмӕ ӕххуыс
фӕкӕнынц, цӕмӕй хъӕубӕстӕ тагьддӕр ӕрцӕуой курӕг
адӕмы цурмӕ. Хъӕубӕстӕ куы ӕрӕмбырд вӕййынц, уӕд
сын бамбарын кӕнынц ӕмӕ фӕзӕгъынц: «Мах сымах
уазӕг, мӕнӕ хъӕубӕстӕ, ӕмӕ нын фӕндаг радтут, мах
чи ӕрбарвыста, уыдон йӕ хӕдзары хуыздӕры кӕмӕн
амардтой, уымӕ бацӕуын ӕмӕ балӕгъстӕ кӕныны тыххӕй.
Сымах ӕхсар бирӕ у, хъӕубӕстӕ, сымах нын цы зӕгьат,
ууыл сразы уыдзыстӕм».
Хъӕубӕстӕ дӕр сын раарфӕ кӕнынц ӕмӕ фӕзӕгьынц:
«Хуыцау уӕ бузныг фӕуӕд, нӕ Иры бӕсты фыдбылыз
къадцӕр цӕмӕй уа, ууыл чи кусы. Уемӕ ӕмбал ныллӕу-
уыныл разы стӕм».
Барвитынц мӕрдджыны хӕдзармӕ хъӕубӕстӕй
искӕйты, уӕ кӕртмӕ нӕ уадзут ӕви нӕ, зӕгьгӕ.
Кӕд ӕнӕдзуапп мыггаг уой, сӕхуыдтӕг сӕхицӕн
бауынаффӕ кӕнынӕн чи нӕу, искӕй уынаффӕмӕ чи
хъусы, ахӕмтӕ уӕд сӕ не ’рбауадзынц сӕ кӕртмӕ. Сӕ фӕнд
вӕййы туг райсын, Дыууӕ-ӕртӕ хатты дӕр ӕрӕмбырд
вӕййынц курӕг адӕм ӕмӕ хъӕубӕстӕ, ӕмӕ сӕ уӕддӕр
сӕ кӕртмӕ дӕр нӕ бауадзынц. Ахӕм мыггагмӕ ӕмӕ
хӕдзармӕ хъӕубӕстӕ смӕсты вӕййынц, сӕ ныхасӕн сын
аргъ кӕй не скӕнынц, уый тыххӕй ӕмӕ сыл хъоды
бакӕнынц (хъӕудзырд). Семӕ куы фембӕлынц, уӕд сӕм
нал фӕдзурынц, сӕ хистмӕ, сӕ куывдмӕ нал фӕцӕуынц.
Стӕй сӕ хъӕубӕстӕ сӕхи хистытӕ ӕмӕ куывдтӕм дӕр
нал фӕхонынц. Исчи сӕ куы бацӕуы адӕмы ӕхсӕнмӕ,
уӕд ӕм кӕсгӕ дӕр нӕ ракӕнынц, хъодыгонд сыл сты
хъӕубӕстӕ, зӕгьгӕ. Сӕ фос дӕр сын хъӕуы фосимӕ иумӕ
хизын нал фӕуадзынц. Хъӕубӕсты устытӕ дӕр уыцы
мыггаджы устытимӕ сабатизӕр нал фӕкӕнынц.
Кӕд ӕмӕ мӕрдцжынтӕ зӕгьой, ӕрбацӕуӕнт, зӕгъгӕ,
уӕд, цы адӕм ӕрӕмбырд вӕййы, уыдон хъӕубӕстимӕ
бацӕуынц ӕмӕ кӕрты ӕрлӕууынц сӕ зонгуытыл. Кӕд
кӕрты нӕ фӕцӕуынц, уӕд та хӕдзары цур, уынджы.
Зоныгыл лӕугӕйӕ сӕ худтӕ сисынц, цыфӕнды уазал
зымӕг куы уа, уӕддӕр. Адӕм фӕкурынц хатыр, цӕмӕй
мӕрдджын дзуапп радта, лӕг чи амардта, уыдонимӕ
бафидауыны тыххӕй. Мӕрдджын скатай вӕййы, адӕм сӕ
худтӕ кӕй систой ӕмӕ зоныгыл кӕй ӕрлӕууыдысты, уый
тыххӕй ӕмӕ фӕлӕгъстӕ кӕны, цӕмӕй сметой ӕмӕ сӕ
худтӕ ныккӕной. Фӕлӕ адӕм фӕзӕгъынц, махӕн цалынмӕ
дзуапп уа, уалынмӕ нын нӕдӕр сыстӕн ис, нӕдӕр нӕ
худтӕ ныккӕндзыстӕм.
Кӕд дзуапджын мыггаг вӕййынц, уӕд хӕстӕг ӕм-
гьуыд скӕнынц, кӕимӕ нын ӕмбӕлы, уыдонимӕ нӕ кӕ-
рӕдзийы фендзыстӕм ӕмӕ уын уӕд зӕгъдзыстӕм дзуапп,
зӕгьгӕ. Адӕм уӕд сыстынц ӕмӕ арфӕтӕ фӕкӕнынц,
бузныгӕй ацӕуынц, хорз дзуапп нын радтой, зӕгьгӕ.
Ӕвзӕр мыггаг куы вӕййы, уӕд адӕмӕн ницы дзуапп
фӕдӕтты, сӕ лӕгьстӕтӕн сын аргь не скӕны. Уӕд адӕм
сыстынц ӕмӕ ацӕуынц сӕ хӕдзӕрттӕм ӕнӕразыйӕ. Хъуамӕ
уыцы хъуыддаджы тыххӕй бирӕ хӕттыты ӕрӕмбырд
вӕййынц, фӕлӕ дзы ницы рауайы, ӕмӕ дыууӕ мыггаджы
ӕнӕ фидыдӕй баззайынц. Хъӕубӕстӕ-иу ахӕмтыл дӕр
кодтой хъоды. Ӕцӕг-иу ахӕм бынтон ӕнӕдзуаппытӕ арӕх
нӕ уыдис ирон адӕмы ӕхсӕн.
Туджджын цы ӕмгьуыд скӕны курӕг адӕмӕн, уыцы
ӕмгьуыдмӕ та тугдар ӕрӕмбырд кӕны адӕмы хӕрзӕджыты.
Сцӕттӕ та кӕны, цы йӕ бон вӕййы, уый. Барвиты та сӕ
ног. Бацӕуынц та курӕг адӕм, хъӕубӕстӕ ӕмӕ худаистӕй
сӕ зонгуытыл ӕрлӕууынц.
Цалынмӕ сын цӕхгӕр дзуапп раттынц, сымах хатырӕй
фидауӕм, зӕгьгӕ, уалынмӕ нӕ сыстынц. Цӕхгӕр дзуапп
куы раттынц, уӕд курӕг адӕм сыстынц, ӕмӕ, дзурын кӕй
бар вӕййы, уый раарфӕ кӕны мӕрдджынтӕн. Уый фӕ-
зӕгъы, уӕ хорз ӕгъдау уын алы хъӕумӕ ахӕсдзыстӕм,
зӕгъгӕ. Уый фӕстӕ сӕ фӕкурынц, цӕмӕй, цалынмӕ фида-
уой, уалынмӕ сӕхицӕн равзарой фидары мыггаг. Равзарынц
сын фидары мыггаг. Мӕрдцжын мыггаг фӕзӕгьынц, зӕгь-
гӕ, абонӕй фӕстӕмӕ адӕмы хатырӕй ӕмӕ фидары мыг-
гаджы хатырӕй нӕ марӕг мыггагӕй никӕй амардзыстӕм.
Уыцы бон адӕм уыцы ӕмбырдӕй ракурынц хатыр
мӕрдджынтӕй, цӕмӕй ма сӕ тӕрхоны лӕгты дӕр сбӕрӕг
кӕной. Гӕнӕн сын нал вӕййы, ӕмӕ сбӕрӕг кӕнынц,
тӕрхонгӕнджытӕн цы лӕгтӕ ӕвзарынц, уый. Лӕгмард
кӕмӕй вӕййы, уымӕн адӕм саккаг кӕнынц ӕртӕ лӕджы,
тугдарӕн та — дыууӕ. Стӕй адӕм дӕр се ’хсӕнӕй иу раст
лӕг равзарынц, тӕрхоны лӕггӕ тӕрхон куы кӕной ӕмӕ
се ’хсӕн исты хъаугьатӕ куы цӕуа, уӕд, кӕй аххос у, уый
куыд ӕвзара, афтӕ.
Марӕгӕн дӕр бамбарын кӕнынц, дыууӕ лӕджы куыд
равзара, афтӕ ӕмӕ сӕ хъуамӕ базонын кӕна, туджджын
кӕмӕй у, уымӕн. Туджджынӕн йӕ бон у, ӕвзӕрст лӕгтӕй
йӕ искӕцы куы нӕ фӕнда, уӕд уымӕй зӕгьын, уыцы лӕг
нӕ туджы тӕрхоны лӕг куыд нӕ уа, афтӕ, зӕгьгӕ, ӕмӕ
та уӕд йӕ бӕсты ӕндӕр лӕг равзарынц.
Лӕгмары бинонтӕн фӕндаг раттынц сӕ хӕдзары куыст
кӕнынӕн. Ӕцӕг сын адӕм мӕрдцжынтимӕ иу фӕндагыл
цӕуын нӕ саккаг кӕнынц. Иутӕ дӕр ӕмӕ иннӕтӕ дӕр,
адӕм сын цы фӕндӕгтыл саккаг кӕной, ууылты фӕцӕуынц
сӕ хӕдзары куыстытӕм. Лӕг кӕмӕй амӕлы, уымӕн фылдӕр
фӕндӕгтӕ вӕййы.
Дыууӕ мыггагӕй кӕрӕдзимӕ ничи фӕдзуры, цалынмӕ
бафидауынц, уӕдмӕ. Нӕ фӕдзурынц сӕ хӕрӕфырттӕ дӕр,
ӕндӕр мыггӕггӕй уӕвгӕйӕ.
ТӔРХОНЫ ЛӔГТЫ КЯЫСТ
Лӕгмары бинонтзӕ сӕ хӕдзармӕ ӕрӕмбырд
кӕнынц, дыууӕрдыгӕй дӕр цы тӕрхоны лӕггӕ
ӕвзӕрст ӕрцыдис, уыдон ӕмӕ сӕ хатыр фӕкурынц, цӕмӕй
сӕ тагьддӕр бафидауын кӕной сӕ туджджынимӕ.
Тӕрхоны лӕгтӕ-иу бауынаффӕ кодтой раздӕр сӕхи
сфидар кӕнын. Ома дыууӕ мыггагӕй алкӕцыдӕр хъуамӕ
йе ’взаврст лӕггӕм ӕууӕнк радтаид. Алы мыггаг дӕр-иу йе
’взаерст лӕггӕн ӕууӕнк радта, хъӕуы цы дзуар уыдаид,
уый кувӕндоны цур ӕвдисӕнты раз, цыдӕридцӕр тӕрхон
скӕнат, ууыл разы уыдзыстӕм, зӕгъгӕ. Ӕууӕнк-иу лӕ-
вӕрдтой, дыууӕ хӕдзарӕй ӕмӕ сӕ хӕстӕгдӕр ӕрвадӕлтӕй
топпӕхсынхъом цы нӕлгоймӕгтӕ уыд, уыдон.
Фӕстӕдӕр та хицауадӕй исын райдыдтой фидары
гӕххӕтт, топпӕхсынхъом чи уыдис, уыдон тыххӕй. Тӕрхо-
ны лӕгтӕ-иу сӕхи куы сфидар кодтой, уӕд та-иу сӕ лӕгмар
ӕрӕмбырд кодта йӕ хӕдзармӕ. Кусарт сын-иу акодта,—
бӕгӕнытӕ ӕмӕ ӕндӕр нозтытӕ-иу сцӕттӕ кодта, тӕрхоны
лӕгтӕ зылын лӕджы хардзӕй хъуамӕ цӕрой, зӕгьгӕ.
Тӕрхоны лӕгтӕ райдайынц фӕрсын, куыд, цӕмӕн
ӕмӕ цӕуыл фӕхыл сты, стӕй цӕмӕн мард ӕрцыди лӕг,
раздӕр чи кӕй ныццавта, стӕй чи цал цӕфы уыдис ӕмӕ
кӕцы мыггагӕй цал лӕбурӕджы уыд. Раздӕр фарст
ӕрцӕуынц марӕг ӕмӕ, кӕй амардтой, уый бинонтӕ. Уый
фӕстӕ фарст ӕрцӕуынц ӕвдисӕнтӕ. Уыцы рафӕрс-
бафӕрсыл ацӕуы дзӕвгар рӕстӕг. Кӕйырдыгӕй цас аххос
ис ӕмӕ чи цас раст у, уый куы сбӕлвырд кӕнынц, уӕд
райдайынц тӕрхон кӕнын.
Тӕрхоны лӕгтӕй раздӕр зӕгьыны бар вӕййы, хистӕр
дзы чи уа, уымӕн. Искуы-иу йедцӕмӕ алы ӕвзӕрст лӕг
дӕр, чи равзары, уый фарс фӕхӕцы. Уымӕ гӕсгӕ, хистӕры
чи равзары, фылдӕр хатт сын уыцырдӕм ныхас рауайы.
Кӕд хистӕр, мард кӕмӕй ӕрцыдис, уыдоны ӕвзӕрст
уыдаид, уӕд-иу, фыццаг заманты, загъта, зӕгъгӕ,
рӕстдзинад аккаг кӕны ацы марды тугӕн 100 стуры ӕмӕ
туджы бонгӕн хуым, афтӕ туджы фынг (дыууӕ цӕджджи-
наджы бӕгӕны, 25—40 агуайӕны арахъ, гал ӕмӕ 10 фысы).
Фӕстаг заманты та-иу загьтаид: 1000 сомы ӕхца, туджы
бонгӕн, стӕй туджы фынг, фыццаг куыд уыдис, фӕстаг
заманты дӕр афтӕ.
Лӕгмары ӕвзӕрст лӕгтӕ дӕр-иу райдыдтой дзурын,
уыцы туг сӕвӕрын ӕбуалгь хъуыддаг у, зӕгьгӕ, ӕмӕ-иу
фӕлтӕрӕн кӕнын байдыдтой. Сӕ ныхӕстӕ-иу кӕрӕдзимӕ
ӕввахс куына цыдысты, уӕд-иу хъуамӕ тынг фӕхылтӕ
сты ӕмӕ-иу хылтӕй сӕ хӕдзӕрттӕм ацыдысты. Раст лӕг-
иу кастис ӕмӕ, тынгдӕр галиу чи кодта, уымӕн-иу
дзырдта, дӕу аххос у, зӕгьгӕ. Фӕла ма-иу уымӕ дӕр кӕм
хъуыстой. Адӕм-иу ахӕм тӕрхоны лӕгтӕй разы нӕ
уыдысты, дыууӕ мыггаджы цӕмӕй бафидауой, уый нӕ
кӕнынц, фӕлӕ сӕхи мидӕг хылтӕ кӕнынц, зӕгъгӕ.
Нымадтой сӕ ӕнӕраст лӕгтыл.
Ноджыдӕр та сӕ-иу ӕрӕмбырд кодта лӕгмар (бирӕ
тӕрхоны лӕгтӕ-иу фӕтӕргай сты ӕртыгай-цыппӕргай
хӕттытӕ) ӕмӕ иу уӕд, тынгдӕр раст лӕджы руаджы, сӕ
дзырд иу ранмӕ ӕрцыд. Сӕ тӕрхон-иу бамбарын кодтой
дыууӕтӕн дӕр. Лӕгмар-иу акаст, ӕмӕ йӕ бон куы нӕ уыд
туг ӕххӕстӕй бафидын, уӕд-иу бамбарын кодта йӕ
хӕстӕджытӕй искӕмӕнты ӕмӕ, уазӕджы кӕмӕ уыд,
уыдонӕн, цӕмӕй ӕрзилой хъӕутыл ӕмӕ ӕрӕмбырд кӕной,
тут бафидынӕн ӕм цы нӕ фаг кӕны, уый.
Ирон хъӕумӕ-иу курӕг куы бацыдысты тут фидыны
тыххӕй, уӕд алчи дӕр лӕвар кодта, уӕлдайдӕр, ӕнӕбары
чи амардтаид, уымӕн.
Тӕрхоны лӕгтӕ-иу куы зыдтой, лӕг чи амардта, уы-
мӕн йӕ фадӕттӕ туг бафидын нӕ амонынц, йӕ хъару нӕу,
уӕд-иу иуӕй-иу хатт саккаг кодтой тугмӕ мӕрдджыны
хӕдзармӕ цыты чызг раттын, цӕмӕй ма дыууӕ мыггаджы
ӕхсӕн хӕстӕгдзинад дӕр рауайа. Фӕлӕ уыцы ми бирӕ чызг
йӕ сӕрмӕ нӕ хаста. Йӕхи-иу доны чи баппӕрста, ахӕмтӕ
дӕр уыд.
Цы боны ӕмгъуыд-иу скодтой тӕрхоны лӕгтӕ
бафидауынӕн, уӕдмӕ-иу тугдар сцӕттӕ кодта, цы йын
стӕрхон кодтой, уый. Раздӕр-иу бахсыста дыууӕ цӕджджи-
наджы бӕгӕны, сцӕтта кодта дыууӕ галы, ӕргӕвдинӕгтӕ,
25—45 аджы бӕрц арахъ, мӕнӕуы ссадӕй 8—9 мӕрты
дзуллӕ, туджы бонгӕн хуым. Тугмӕ нымад ӕрцӕуынц
дурын цырт ӕмӕ ӕдсаргь, ӕдидон бӕх, хаттӕй-хатт дурын
зӕппадз кӕнӕ ӕфсӕйнаг кау дӕр. Иннӕтӕ та фосӕй кӕнӕ
ӕхцайӕ банымайынц тугмӕ, фӕисынц ма ӕрхуы цӕджджи-
наг дӕр ӕмӕ тъӕпӕнбын дӕр.
Уыдӕттӕ иууылдӕр куы сцӕттӕ кӕны лӕгмар, уӕд
тӕрхоны лӕгтӕ ӕрцӕуынц ӕмӕ ӕркӕсынц. Цы тӕрхон сын
скодтой, кӕд уый ӕнӕфӕсайгӕйӕ сцӕттӕ кодтой, уӕд
хорз, кӕннод сын, цы дзырд уыдысты, уыдӕттӕ бӕлвырд
сцӕттӕ кӕнын кӕнынц ӕмӕ ма сыл «ивар» дӕр сӕвӕрынц.
Туджджынӕн адӕм дӕр феххуыс кӕнынц хуынтӕй.
Тӕрхоны лӕгтӕ, лӕг кӕмӕй амард, уыдонмӕ арвитынц,
уыцы бон уӕ фидауӕн бон у ӕмӕ йӕ куыд зонат, афтӕ,
зӕгьгӕ. Ӕрвыст сӕм ӕрцӕуы тӕрхоны лӕгтӕй йе иу, йе
дыууӕ.
Мӕрдджынтӕ сӕхи бацӕттӕ кӕнынц сӕ фидауӕн бон-
мӕ. Арвитынц сӕ хӕстӕджытӕм, тынгдӕр сӕ хӕрӕфырттӕм.
Лӕгмартӕ дӕр фехъусын кӕнынц сӕ хӕстӕджытӕн.
Хӕстӕджытӕ дӕр сӕхи бацӕттӕ кӕнынц, ӕрхӕссынц, цы
сӕ бон вӕййы, уый.
Лӕг чи амары, уыдон фидауӕн бонмӕ сцӕттӕ
кӕнынц, туджы фынгӕн сын цы стӕрхон кӕнынц, уый,
ӕхцатӕ ӕмӕ бӕхтӕ-йеддӕ та раздӕр раттынц тӕрхоны
лӕгты къухмӕ.
ФИДАБӔН боны ӕгъдӕяттӕ
Туджджынтӕ иу хъӕуккаг куы вӕййынц, уӕд туджы
фынг саразынц хъӕуы астӕу, кӕд дыууӕ хъӕуӕй
уой, уӕд та раздӕр бафидауынц, лӕг кӕмӕй амӕлы, уыцы
хъӕуы, уый фӕстӕ та ацӕуынц лӕгмары хӕдзармӕ.
Иу хъӕуы мидӕг куы вӕййынц, уӕд фидыды хъуыддаг
арӕзт цӕуы афтӕ. Лӕгмар ӕмӕ йе ’рвадӕлтӕ, йӕ хӕрӕ-
фырттӕ ӕрӕмбырд вӕййынц, тӕрхоны лӕггӕ сын куыд
фӕзӕгьынц, афтӕ. Уымӕй уӕлдай арвитынц сеннӕ хӕстӕ-
джытӕм ӕмӕ зонгӕтӕм, ӕндӕр хъӕутӕм, цӕмӕй сӕм
уыдон дӕр ӕрцӕуой, уый тыххӕй.
Лӕг мард кӕмӕй ӕрцӕуы, уыдон дӕр ӕрӕмбырд
кӕнынц се ’рвадзелты, сӕ хӕстӕджыты ӕмӕ сӕ зонгӕты
алы хъӕуӕй, нӕ туджджынӕн хатыр кӕнӕм ӕмӕ ӕрцӕут
нӕ кӕртмӕ, зӕгъгӕ.
Тӕрхоны лӕгтӕ хъуыдцӕгтӕ бафидауыны онг фӕрӕвдз
кӕнынц дыууӕрдыгӕй дӕр, суанг, устытӕ дӕр куыд
фидаудзысты, уый онг.
Туджы фынг кӕм арӕзт вӕййы хъӕуы астӕу, уырдӕм
тӕрхоны лӕгтӕй иутӕ ракӕнынц, лӕг мард кӕмӕй вӕййы,
уыдоны, ӕмӕ сӕ рӕнхъ ӕрлӕууын кӕнынц, мыггаджы
хистӕр уӕлейы, йӕ дӕлейы та, чи куыд кӕстӕр у, афтӕ —
мыггагӕй ӕмӕ хӕрӕфыртӕй. Иннӕ хуынд адӕм ӕмӕ
хъӕубӕстӕ та хибарӕй фӕлӕууынц. Уый фӕстӕ уыцы
ранмӕ бацӕуынц лӕгмары мыггаг ӕмӕ хӕрӕфырттӕ
лӕгмаримӕ. Уыдоны та ӕрлӕууын кӕнынц мардцжынты
комкоммӕ, дӕрддзӕфгомау.
Тӕрхоны лӕгтӕ никӕмӕн фӕуадзынц йемӕ гӕрзтӕ
рахӕссын, нӕдӕр хъама, нӕдӕр топп, нӕдӕр дамбаца.
Фӕлӕ, кӕй зӕгьын ӕй хъӕуы, сӕ дзыппыты ӕмӕ сӕ
зӕнгойы хъусты бамбӕхсынц дамбацатӕ ӕмӕ хъаматӕ.
Кӕрӕдзи комкоммӕ сӕ куы ӕрлӕууын кӕнынц, уӕд
зылын мыггаг сӕ сӕртӕ фӕдарынц зӕхмӕ гуыбырӕй,
уӕлдайдӕр лӕгмар. Уый йӕ худ йӕ цӕстытыл ныккӕны
ӕмӕ уӕлӕмӕ нӕ фӕкӕсы.
Тӕрхоны лӕгтӕ, се ’хсӕн дзурынмӕ дӕсныдӕр чи уа,
ахӕмы бар бакӕнынц дзурын. Уый райдайы хъӕрӕй дзурын,
цы бирӕ адӕм ӕрӕмбырд вӕййы, уыдон ӕй иууылдӕр куыд
хъусой, афтӕ. Раздӕр фӕзӕгьы, ирон адӕмы ӕхсӕн ахӕм
ӕнамонд хъуыддаг цӕмӕй макуыуал ӕрцӕуа, уый тыххӕй.
Уый фӕстӕ райдайы дзурын, куыд хорз ӕгьдауджын
разындысты дыууӕ туджджыны, уӕлдайдӕр лӕг мард
кӕмӕй ӕрцыдис, уыдон. Ӕмӕ сын арфӕтӕ фӕкӕны, хорз
ӕгьдауджын мыггаг сты, зӕгъгӕ, сӕ хорз лӕджы мард
схатыр кодтой адӕмы ӕфсӕрмӕй. Дарддӕр фӕдзуры, зылын
мыггаг сӕ рӕдыдыл куыд фӕфӕсмон кӕнынц, уый тыххӕй.
Фӕстагмӕ ӕнтъыснӕгӕй фӕдзуры, лӕг амарын куыд зын
у ӕмӕ марӕг цас ӕфсӕрмыгондӕй цӕуы ӕмӕ цӕры,
фӕцамоны, лӕгмар ӕфсырдхуызӕй куыд фӕлӕууы, уый.
Дзургӕ-дзурын фӕкӕсы фӕсивӕдмӕ, цӕмӕй уыцы зын
хъуыддаг алчи дӕр йӕ зӕрдыл дара ӕмӕ йӕ къухтӕн бар
ма дӕдта искӕй марынмӕ.
Тӕрхоны лӕг зӕрдӕйы арф хизӕг, ӕнтъыснӕг
ныхӕстӕ куы фӕкӕны, уӕд ӕм адӕм хӕлиудзыхтӕй
фӕхъусынц, ӕмӕ сӕ уӕнгтӕ баризынц, ныддыз-дыз
кӕнынц. Ӕмӕ адӕймаг уыцы сахат фӕзӕгъы, искӕй
амарыны бӕсты мӕ фӕлтау мӕ дунейыл царды ницы
хъӕуы, мӕгуырӕй цӕрдзынӕн.
Тӕрхоны лӕг ныхас куы фӕвӕййы, уӕд зылын
мыггаджы хистӕры бакӕнынц иннӕ мыггаджы хистӕрмӕ,
ӕмӕ уыдон сӕ кӕрӕдзийы къухтӕ райсынц. Кӕд, фӕтудж-
джын уӕвыны размӕ хорз чи цардис, ахӕм дыууӕ мыгга-
джы вӕййынц, уӕд ма кӕрӕдзийы дӕр ныхъхъӕбыс кӕ-
нынц ӕмӕ фӕкувынц, кӕрӕдзийӕн арфӕтӕ ракӕнынц.
Лӕг кӕмӕй амӕлы, уыдоны хистӕр хъӕрӕй дзырд ратты,
нӕ лӕджы мард адӕмы хатырӕй хатыр фӕуӕд, зӕгьгӕ.
Зылын мыггаг кӕрӕдзи фӕдыл мӕрдджын мыггаджы хис-
тӕрмӕ кӕугӕ фӕцӕуынц ӕмӕ йын йӕ къух райсынц. Ӕмӕ
афтӕ суанг сӕ кӕстӕртӕм ахӕццӕ вӕййынц къухтӕ исгӕйӕ.
Фӕстагмӕ тӕрхоны лӕгтӕ марӕджы фӕйнӕ фарс
бацӕуынц ӕмӕ йӕ кӕугӕ бакӕнынц хистӕрмӕ. Хистӕр
ын фӕныхӕстӕ кӕны ӕмӕ фӕзӕгъы, мах дын уӕлӕуыл
хатыр кӕнӕм, кӕй уды тӕригьӕды бацыдтӕ, уый та дын
афтӕ бахатыр кӕнӕд мӕрдты бӕсты. Тӕрхоны лӕгтӕ
лӕгмары галиу къух бадӕттынц мӕрдджынты хистӕры
къухмӕ, стӕй йӕ афтӕ кӕрӕй-кӕронмӕ, суанг сӕ кӕстӕры
онг, ахӕццӕ кӕнынц сегасмӕ дӕр къух дӕтгӕ. Лӕгмар
фӕкӕны кӕугӕ. Лӕгмары фӕстӕ ма дыууӕ-ӕртӕ кӕстӕры
фӕцӕуы къухтӕ дӕтгӕ ӕмӕ кӕугӕ.
Уыцы ӕгьдау куы ахицӕн вӕййы, уӕд зылын мыгга-
джы хистӕртӕ уым баззайынц иннӕ адӕмы цур, уӕлдайдӕр
фидаугӕ кӕимӕ бакодтой, уыдоны цур. Иннӕтӕ иууылдӕр
тӕрхоны лӕгты ӕмбисимӕ араст вӕййынц, лӕг цы
12 Рагон ӕмӕ нырыккон ирон ӕгъдӕуттӕ
хӕдзарӕй мард ӕрцыд, уыцы хӕдзармӕ, цӕмӕй бафидауой
устытимӕ дӕр, ӕмӕ уыдон дӕр бахатыр кӕной лӕгмарӕн.
Устытӕ ӕмбырд вӕййынц хӕдзары, уӕлдайдӕр та
марды хотӕ ӕмӕ мад. Зылын мыггаг хӕдзармӕ куы
фӕцӕйхӕццӕ кӕнынц, иу 10—15 сардзины ма йӕм куы
вӕййы, уӕд райдайыпц кӕуын. Бацӕуынц хӕдзармӕ кӕугӕ.
Хӕдзары устытӕ фӕхъарӕг кӕнынц, афтӕмӕй иууылдӕр
фӕкӕуынц. Марды хотӕ сӕ хъарӕджы фӕдзурынц, цы
уынгӕг бон ныл ӕркодта, нӕ бинонты хуыздӕры марӕгимӕ
нӕ куы фидауын кӕнынц, зӕгьгӕ.
Тӕрхоны лӕгтӕ тынг хъӕрӕй, мӕстыйӕ фӕдзурынц,
ӕнцайын сӕ кӕнынц сӕ кӕуынӕй. Устытӕн сӕ фылдӕр
куы фӕсабыр вӕййынц, уӕд, тӕрхоны лӕгтӕй кӕмӕн
фӕдзӕхст вӕййы, уый райдайы дзурын, цӕмӕй марды мад
ӕмӕ хотӕ дӕр марӕгӕн бахатыр кӕной, лӕгтӕ йын куыд
бахатыр кодтой, афтӕ. Ныхасгонд куы фӕвӕййы тӕрхоны
лӕг, уӕд марӕджы къухыл рахӕцы тӕрхоны лӕггӕй исчи
ӕмӕ йӕ бакӕны раздӕр мады къух исынмӕ. Марӕг тынг
фӕкӕуы, къух ӕм куы бадарынц, уӕд (кӕд ӕм, мыййаг,
кӕуын нӕ фӕцӕуы, уӕддӕр йӕ худ йӕ цӕстытыл арф
конд вӕййы ӕмӕ афтӕмӕй фӕхъуысы йӕ кӕуын).
Кӕд, адӕмӕй ӕфсӕрмы чи кӕны, ахӕм мад уа, уӕд,
къух нӕма райсдзӕн, фӕлӕ йын йӕ ныхас иууылдӕр куыд
фӕхъусой, афтӕ фӕзӕгьы: «Адӕмы хатырӕй дын хатыр
фӕуӕд. Цы кӕнон, мӕ дарӕджы мын мӕрдтӕм барвыстай,
ӕнӕ дарӕгӕй, ӕнӕ ныгӕнӕгӕй мӕ ныууагьтай». Ӕмӕ йын
йӕ къух райсы. Мад къух райста, уый куы фенынц сылгой-
мӕгтӕ, уӕд йӕ ныхӕстӕм ӕмхуызонӕй дӕр ныккӕуынц.
Тӕрхоны лӕг арфӕтӕ фӕкӕны мадӕн, хорз ӕгьдау дӕм
разынди дзыллӕйы ӕхсӕн, зӕгьгӕ.
Ахӕм мад дӕр разыны, афтӕ чи фӕзӕгъы: «Мӕ
хъӕбулы (мӕ фырты) мын амардтай, нал ис уӕлӕуыл мӕ
буц лӕппу. Сау сыджыты бын ӕй бамбийын кодтай, ӕмӕ
абонӕй фӕстӕмӕ, кӕй амардтай, уыцы хъӕбулы бӕсты
ды мӕ хъӕбул фӕу ӕмӕ мӕ буц фӕдар. Мӕ ныгӕнын дӕр
дӕумӕ кӕй кӕсы, уый дӕр зон». Хӕрз зӕрдӕпарахатӕй чи
бахатыр кӕны ӕмӕ ӕцӕг чи фӕзӕгьы, уый йӕ ныхӕсты
ӕцӕгдзинад адӕмӕн дӕр ӕмӕ лӕгмарӕн уымӕй базонын
кӕны, ӕмӕ йӕ дзидзийы къоппа лӕгмары дзыхы бакӕны.
Уӕд дзыллӕйыл айхъуысы, уыцы марды мад йӕ хъӕбулы
марӕгӕн ахӕм ӕцӕг хатыр бакодта, зӕгъгӕ. Уӕдӕй
фӕстӕмӕ дыууӕ хӕдзары бинонтӕ ӕмӕ дыууӕ мыггаджы
ӕфсымӕрты цардӕй фӕцӕрынц.
Мадӕй куы фӕхицӕн вӕййы марӕджы къух, уӕд та
йӕ бакӕнынц хотӕм, ӕмӕ та хотӕ дӕр кӕугӕ-кӕуын
фӕзӕгьынц, нӕ буц ӕфсымӕры нын мӕрдтӕм барвыстай,
нӕ зӕронд мад ӕмӕ фыды нын ӕнӕ дарӕг, ӕнӕ
ныгӕнӕгӕй ныууагътай, ӕмӕ дӕ нӕ мад йӕхицӕн хъӕбул
кӕм скодта, уым махӕн та нӕ хорз ӕфсымӕры бӕсты
ӕфсымӕр фӕу. Хъуамӕ йыл ныттӕфсынц ӕмӕ ӕмхуызонӕй
тынг тӕригъӕддаджы куыд фӕкӕнынц.
Уый фӕстӕ йын мыггаджы иннӕ устытӕ дӕр фӕисынц
йӕ къух, ӕмхуызонӕй дӕр дын хатыр кӕнӕм, зӕгъгӕ.
Кӕд ӕмӕ марды мад ӕмӕ хотӕн сӕ бон нӕ бавӕййы
адӕмы ныхас ӕмӕ хатыр курынӕн аргъ скӕнын, сӕ
зӕрдӕрыст сыл тыхджындӕр куыд кӕны, уымӕ гӕсгӕ, йе
та кӕд адӕмы ӕгьдӕуттӕм хӕстӕг лӕуд нӕ вӕййынц, уӕд
мад нӕ фӕдӕтты йӕ къух. Тӕрхоны лӕгтӕ ӕмӕ ӕнӕуи
раст адӕм фӕкурынц хатыр, цӕмӕй мад радта ӕмӕ райса
марӕджы къух ӕмӕ зӕгьа хатыр. Фӕстӕмӕ къух ратты,
фӕлӕ уӕддӕр фӕзӕгъы, ӕз дын хатыр кӕнын, фӕлӕ-иу
мӕрдты уӕхуыдтӕг фидаут, зӕгьгӕ.
Афтӕ ӕнӕбары лӕвӕрд ракӕнынц къухтӕ уӕд иннӕтӕ
дӕр.
Адӕмы бӕлвырддӕр цӕмӕй бауырна, уый тыххӕй мад
ӕмӕ йӕ хотӕ хӕдзары раттынц марӕгӕн нуазӕн —
бӕгӕны, йе арахъ ӕмӕ йын дзы сӕхи къухӕй ацаходын
кӕнынц. Адӕмӕн уый вӕййы ӕцӕгдӕр ӕвдисӕн, ӕцӕг
фидыд бакодтой, зӕгъгӕ.
Уыйфӕстӕ ацӕуынц адӕм, туджы фынг кӕм арӕзт
вӕййы, уырдӕм. Тӕрхоны лӕгтӕ бӕлвырд бамбарын
кӕнынц, цы тӕрхон скодтой, уый, ӕмӕ, адӕммӕ дӕр раст
куы фӕкӕсы, уӕд раарфӕ кӕнынц дыууӕ туджджынӕн
дӕр ӕмӕ, тынгдӕр та, тӕрхоны лӕгтӕн, рӕстдзинад
бакодтат, зӕгъгӕ.
Раздӕр сбадын кӕнынц, лӕг кӕмӕй амардӕуыд, уыцы
мыггаг кӕй ӕрӕмбырд кодтой алы хъӕутӕй, уыцы адӕмы
ӕмӕ хъӕубӕсты хистӕрты, стӕй, кӕмӕн ма ӕмбӕлы,
уыдоны. Хистӕр ныффӕлдисы хӕрд ӕмӕ нозт мардӕн.
Уыйфӕстӕ райдайынц хӕрын ӕмӕ нуазын. Туджджынтӕ
кӕрӕдзийы нуазӕнтӕ фӕнуазынц ӕмӕ арфӕтӕ фӕкӕнынц
кӕрӕдзийӕн, цӕмӕй та се ’хсӕн уарзондзинад сфидар уа.
Хистӕртӕ бакӕнынц сӕ цурмӕ марӕджы ӕмӕ йын раттынц
нуазӕн, сӕхи къухӕй йын саходын кӕнынц.
Раздӕр чи ӕрбадти, уыдон куы сыстынц, уӕд та
ӕрбадынц иннӕтӕ.
Раздӕр чи ӕрбады, уыдон куы сыстынц, уӕд ӕрлӕу-
уынц рӕнхъ ӕмӕ раарфӕ кӕнынц, цӕмӕй фыдбылыз мауал
ӕрцӕуа дыууӕ мыггаджы ӕхсӕн. Дыккаг бадт чи ӕркӕны,
уыдон дӕр афтӕ ӕнкъардӕй бахӕрынц ӕмӕ баназынц.
Кӕд лӕгмарӕг хи хъӕуккаг уа, уӕд, лӕг кӕмӕй
амардис, уыцы мыггаг сӕ хӕстӕгдӕр хӕстӕджытимӕ ӕмӕ
тӕрхоны лӕггимӕ ацӕуынц лӕгмары хӕдзармӕ. Лӕгмары
хӕдзары ӕмбырд вӕййынц, нӕлгоймӕгтӕй ма чи нӕ
бафидыдта, уыдон, стӕй сылгоймӕгтӕ дӕр (лӕгмары мад,
хотӕ ӕмӕ хӕстӕджытӕ) ӕмӕ уым, сылгоймӕгтӕ фӕкӕ-
нынц кӕугӕ, афтӕмӕй бафидауынц. Лӕгмары хӕдзары дӕр
вӕййы стур кӕнӕ фыстӕ ӕргӕвст, ӕмӕ сын сӕ хӕдзары,
сӕ цӕхх ӕмӕ сӕ хойрагӕй бахӕрын кӕнынц. Кӕрӕдзийӕн
бирӕ зӕрдӕфӕлмӕнгӕнӕн ныхӕстӕ фӕкӕнынц, цӕмӕй
дыууӕ мыггаджы фӕсивӕд кӕрӕдзимӕ изгард мауал хӕссой
ӕмӕ исты фыдбылыз мауал скӕной, уый тыххӕй.
Устытӕ дӕр бафидауынц, лӕгтӕ куыд бафидыдтой,
афтӕ. Лӕг чи амардта, уыдоны устытӕ сӕ хӕстӕджытимӕ
бацӕуынц, лӕг кӕмӕй фӕмард ис, уыдоны хӕдзармӕ
ӕмбырдӕй ӕмӕ дыууӕтӕ дӕр раздӕр бирӕ фӕкӕуынц
хъарӕггӕнӕг усы ныхӕстӕм. Куыд куы фӕвӕййынц, уӕд
кӕрӕдзийы къухтыл ныххӕцынц ӕмӕ бафидауынц. Цалын-
мӕ ӕнӕфидыд уыдысты, уӕдмӕ лӕгмарты устытӕ кӕд хорз
ӕгъдау лӕвӕрдтой, мард чи фӕци, уый мыггаджы устытӕн
ӕмӕ хотӕн, уӕд хъуамӕ марды хотӕ марӕджы хоты
сӕхицӕн хотӕ скӕнынц, цӕмӕй кӕрӕдзийы фылдӕр
уарзой, уый тыххӕй.
Уыйфӕстӕ та, лӕг кӕмӕй амардис, уыдоны устытӕ
сӕ хӕстӕджытимӕ рацӕуынц лӕгмары хӕдзармӕ, ӕмӕ та
уыдоны тыххӕй дӕр цӕттӕ вӕййы хӕрд, нозт, ӕмӕ сын
сӕ цӕхх, сӕ хӕринагӕй саходын кӕнынц. Уыдон дӕр
фӕдӕттынц сӕ кӕрӕдзийӕн нуазӕнтӕ, уый тыххӕй ӕмӕ
ирон адӕммӕ цӕхх ӕмӕ хӕринагӕй саходын хонынц стыр
фидары ӕууӕнк дӕттӕг, ома уӕд алчи дӕр йӕ дзырдӕн
хицау уыдзӕн ӕмӕ дыууӕ мыггаджы ӕхсӕн фыдбылыз нал
ӕрцӕудзӕнис.
Дыууӕ туджджыны бафидауынц, се ’хсӕн ницыуал
дзырддаг вӕййы, фӕлӕ уӕддӕр лӕгмар бирӕ азты ӕмӕ
бонты ӕфсӕрмы фӕкӕны, кӕмӕй амары лӕг, уыдонӕй.
Дыууӕ мыггаджы куы бафидауой, уӕд уымӕй фӕс-
тӕмӕ уыцы фидыд хӕлд кӕйырдыгӕй ӕрцӕуа, уыцы
мыггаг ирон адӕмы ӕхсӕн вӕййы ӕгад, ӕмӕ уый тыххӕй
хистӕртӕ фӕлӕгъстӕ кӕнынц кӕстӕртӕн, цӕмӕй
фыдбылызы уынаффӕ мауал скӕной. Уымӕ гӕсгӕ фидыд
йӕ бынаты вӕййы.
Фӕлӕ-иу ахӕмтӕ дӕр разынди туджджынтӕй, тынгдӕр
фыццаг заманы, ӕмӕ-иу бафидауыны фӕстӕ дӕр ма, лӕг
мард кӕмӕй фӕцис, уыдоны ардауӕг куы фӕци туг райсы-
ны тыххӕй, уӕд-иу маргӕ куынӕ акодтаиккой, уӕддӕр
кӕрӕдзимӕ нал дзырдтой хахуыр ӕвзаджы руаджы.
Ахӕмтыл-иу худгӕ кодтой, сӕ бафидыдӕй адӕмы сайынц,
зӕгьгӕ.
Кӕй зӕгьын ӕй хъӕуы, сӕ тӕрхонылӕгтӕ-иу куы
базыдтой, дыууӕ мыггагӕн се ’хсӕн ахӕм ныхӕстӕ цӕуы,
уый, уӕд сын-иу уайдзӕфтӕ кодтой, уӕ фидыд цӕмӕн
халут, зӕгъгӕ. Ӕмӕ-иу уыцы ардыдӕн дардцӕр фӕндаг нал
уыди. Ардауӕг чи уыдис, уый дӕр-иу адӕмы ӕхсӕн ӕвдыст
ӕрцыди, хӕлд лӕг у, зӕгъгӕ.
Ирон адӕммӕ XIX ӕнусы уыдис ахӕм ӕгъдау. Лӕджы-
иу исчи куы амардта ӕма-иу марӕг бӕрӕг куынӕ уыд,
уӕд-иу кӕй цуры фӕмард, уыдонӕн, науӕд та, кӕуыл
ӕнӕууӕнк кодтой, уыдонӕн сарӕзтой ард. Чи фӕмард, уый
цур кӕд лӕгтӕ уыдис ӕмӕ йӕ чи амардта, уый нӕ хъӕр
кодтаиккой, зыдтой йӕ афтӕмӕй, уӕд сын-иу раст адӕм
стӕрхон кодтой: карздӕр дзуар кӕй хуыдтой, уый
кувӕндоны цур ӕд бинонтӕ ард бахӕрӕнт, лӕджы чи
амардта, уымӕн куыд ницы зонынц, уый тыххӕй. Ӕмӕ-
иу ӕй уӕд схъӕр кодтой. Науӕд ӕмӕ йӕ не схъӕр код-
таиккой, афтӕмӕй-иу басомы кодтой. Уӕд сӕ адӕм хуыдтой
мӕнгард хӕдзар ӕмӕ мыггаг. Куы-иу ӕй загьтой, уӕд сын-
иу туг бафидын кодтой, науӕд та сӕ-иу сӕ лӕджы мардмӕ
лӕг амардтой.
Кӕд ӕмӕ дыууӕ ӕмбалӕй иу иннӕйы амардта ӕмӕ
йӕ не схъӕр кодтаид, уӕд ын адӕмы ӕхсӕнмӕ ӕнӕ ратгӕ
нӕ уыд. Ӕмӕ йын-иу адӕм саккаг кодтой, цӕмӕй йӕхи
сраст кӕна адӕмы ӕхсӕн, марды ингӕны цур ӕрлӕууа йе
’фсымӕртимӕ, науӕд йӕхӕдӕг ӕмӕ цӕмӕй расомы кӕна
мардӕй, марӕг кӕй нӕ уыдис, ууыл.
Ӕнӕууӕнк кӕуыл кодтой, уый-иу ӕрлӕууыд марды
ингӕны уӕлхъус ӕмӕ-иу басомы кодта, кӕд ацы мард мӕ
къухӕй бацыд мӕрдтӕм, уӕд мӕ хуыцау ацы мардӕн
фӕлдыст фӕкӕнӕд, зӕгъгӕ, ӕмӕ йӕ кӕд ӕцӕг амардта,
уӕддӕр-иу мард ууыл фесӕфт. Ома нал дӕр-иу ӕй маргӕ
акодтой, нал дӕр ын туг бафидын кодтой. Ӕцӕг-иу йӕхи
чи ныффӕлдыста, уый-иу адӕмы ӕхсӕн стыр ӕгад уыдис.
йӕ цотыцоты дӕр ын-иу мӕстӕй мардтой, фӕлдыстытӕ,
зӕгьгӕ. Уымӕ гӕсгӕ-иу ахӕм хъуыддӕгтӕ дӕр ӕрцыдис,
ӕмӕ ӕнӕ амаргӕйӕ, марды ингӕны уӕлхъус сомы ракӕ-
ныны (хи ныффӕлдисыны) бӕсты фӕлтау туг бафидыныл
чи сразы ис.
Ӕдзӕсгом тугисӕг чи уыдис, уый-иу йӕ туджджынтӕй
искӕй амал ран куы ссардта, уӕд-иу ӕй амардта, куыд
ничи йӕ базыдтаид, афтӕмӕй, йӕ хъус ын-иу ралыг кодта
ӕмӕ-иу ӕй баныгӕдта, кӕй туг райстаид, уымӕн йӕ
ингӕны сыджыты бын, ӕмӕ-иу загъта, мӕнӕ дын ӕвди-
сӕн, куыд дын дӕ туг райстон, уый тыххӕй. Ӕмӕ ахӕм
лӕджы ӕхсарджын хуыдтой, йӕ туг райста, зӕгъгӕ.
Туджджынты-иу чи фидауын кодта, уыцы тӕрхоны
лӕггӕн фыццаг заманы мызд фыстой ӕрчъиагӕй. Кӕд хорз
тӕрхоны лӕг уыдаид, уӕд — ӕрчъиаджы султъы, кӕд ӕмӕ
йӕм исты хахуыр (ӕнӕраст) митӕ уыдаид, уӕд та —
къаддӕр. Фӕлӕ бирӕ тӕрхоны лӕг йӕ сӕрмӕ нӕ хаста уыцы
мызд исын. Фӕстӕмӕ йӕ ӕппындӕр ничиуал иста, стӕй
йӕ дӕтгӕ дӕр нал кодтой.
Уыцы ӕрчъиаджы султъыйы лӕвӕрттӕ уый тыххӕй
кодтой, ӕмӕ-иу тӕрхоны лӕгты иуӕй-иу хатт тӕрхоны
ӕрбадын бахъуыдис тӕккӕ хосгӕрдӕнты кӕнӕ хуым
кӕрдыны рӕстӕджы, ӕмӕ уӕд уыцы ӕрчъиагӕй хъуамӕ
сӕхи бӕсты баххуырстаиккой бонзиутӕ (бонгай кусджытӕ).
Раздӕр ма куыд загьтон, афтӕ-иу тӕрхоны лӕгты
уыдтой хорз, алы ӕрӕмбырдӕн дӕр сын-иу акодтой кусарт,
ӕхсыстой сын сӕхи номыл бӕгӕны — тӕрхоны лӕгтӕ
фыццаг заманы тынг кадджын уыдысты. Ныхасы дӕр афтӕ
баззадис, ӕмӕ йӕхи ӕгӕр стыр чи фӕкӕны, уымӕн
фӕзӕгьынц: «Исты мын тӕрхоны лӕг куынӕ дӕ».
Тӕрхоны лӕг ӕндӕр хъӕуккаг куы уыдаид, уӕд ӕм-
иу цалынмӕ бӕх аластой, уалынмӕ нӕ цыдис. Уӕд дӕр
ын-иу хъуамӕ стыр лӕгьстӕтӕ фӕкодтаид, туг чи дардта,
уыцы лӕг, ӕмӕ афтӕмӕй ӕрӕджиау сразы уыдаид. Тӕрхоны
лӕгтӕн се ’ппаеты дӕр ӕмбырд кодта лӕгмар кӕнӕ йӕ
бинонтӕй исчи. Хъуамӕ-иу тӕрхоны лӕг ӕрцыдаид ӕндӕр
комӕй, кӕнӕ фӕсхохӕй дӕр, ӕмӕ уӕд уӕлдай тухӕйнаг
та уый уыдис. Ӕцӕг уыцы дардӕй кӕй бацагуырдтаиккой,
ахӕм тӕрхоны лӕгӕн фылдӕр аргъ кодтой иннӕ тӕрхоны
лӕгтӕ дӕр ӕмӕ туджджынтӕ дӕр, ома уазӕг у, зӕгъгӕ.
Ирон адӕмӕн сегасыл кӕй ном айхъуыстаид, ахӕм
тӕрхоны лӕгтӕ арӕх нӕ уыдысты, фӕлӕ, дзыллӕтӕ кӕй
зыдтой, уыцы тӕрхоны лӕгтӕн алчи дӕр стыр аргъ кодта,
ома уыдон адӕмы лӕгтӕ сты ӕмӕ мӕн дӕр искуы куы
бахъӕуой, зӕгъгӕ.
ХЪАЗЯАТЫ МАРД
Хӕххон адӕм иннӕ адӕмтӕй тыхстдӕр ӕмӕ
мӕгуырдӕр цард кодтой, уымӕн ӕмӕ сын
паддзахы хицауад се ’хсаэнты дзӕбӕхдӕр зӕххытыл
ӕрцӕрын кодта хъазахъы, ӕмӕ сӕ уыдон фезмӕлын
ничердӕм уагътой. Ноджы ма хӕххон адӕмты ӕхсӕн давд
ӕмӕ тыхист дӕр арӕх уыдысты. Мӕгуыр лӕг та йӕ мулк
бахъахъхъӕныныл ӕнувыддӕр вӕййы, уый тыххӕй ӕмӕ
йӕм цы чысыл мулк ис, уымӕй куы бавдӕлон уа, уӕд
бынтон сӕфтмӕ цӕуы. Стӕй ирон адӕмы ӕхсӕн стыр
худинаг у ӕгады лӕвӕрдӕй ӕмӕ тыхы фӕндагыл исты
искӕмӕн раттын удӕгасӕй. Афтӕ чи бакӕны, уымӕн,
цалынмӕ цӕра, уӕдмӕ адӕм фидис фӕкӕнынц. Гъемӕ ирон
лӕгыл тыхгӕнджытӕ (абырджытӕ) фӕндагыл куы сӕмбӕ-
лынц, йе та йын йӕ хӕдзармӕ куы ныббырсынц, уӕд семӕ
стох кӕны. Фондзыссӕдзӕй фылдӕр-фылдӕр равзӕрдзӕнис
фондз-дӕс адӕймаджы, худинаджы бӕсты мӕлӕт хуыздӕр
у, зӕгьгӕ, хъазуат чи нӕ сараза, ахӕмтӕ. Гӕрзтӕ йӕм куы
вӕййы, уӕд абырджытимӕ схӕцы, ӕмӕ йӕхицӕн дзӕбӕх
ран бынат скӕнын йӕ къухы куы бафты, уӕд абырджыты
басӕтты, нӕ сын ратты йӕ фос, абырджытӕй ма маргӕ
дӕр акӕны. Науӕд та йӕ хъуамӕ уыдон амарой ӕмӕ йын
йӕ фос атӕрой, йӕхӕдӕг дӕр уыдонӕй амары, афтӕмӕй.
Хъазуаты мардӕй чи амардис, ууыл скӕнынц хъӕба-
тыры кады зарӕг ӕмӕ йӕ фӕзарынц адӕмы ӕхсӕн. Зарӕг
цы лӕппутӕ скӕнынц, уыдоны ӕрбахонынц, зарӕг кӕуыл
скодтой, уый бинонтӕ ӕмӕ хӕстӕджытӕ ӕмӕ йӕ сӕ
хӕдзары фӕзарын кӕнынц. Кӕд зарӕг сӕ зӕрдӕмӕ
фӕцӕуа, уӕд сын цӕттӕ вӕййы алцы хӕрд ӕмӕ нозт ӕмӕ
сӕ марды рухсаджы тыххӕй хорз сбуц кӕнынц. Ноджы сын
лӕвар ракӕнынц зарӕг скӕнӕггаг.
Зарӕггӕнджытӕ ацӕуынц ӕндӕр хъӕутӕм дӕр, уыцы
марды хӕстӕджытӕ, ӕрвадӕлтӕ кӕм цӕрынц, уырдӕм
ӕмӕ йа уымыты дӕр фӕзарынц. Уыдон дӕр сӕ лӕвары
хӕйттӕ ракӕнынц зарӕггӕнджытӕн. Зарӕг куы айхъуысы
адӕмыл, уӕд ӕй иууылдӕр фӕзарынц.
Ахӕм хъазуаты зарджытӕ кӕуыл ис ирон адӕмӕй,
уыдон бирӕ сты. Ӕз ам зӕгьдзынӕн ӕрмӕст иу къорды
нӕмттӕ.
1.	Кодзырты Дзӕрӕхмӕт хъӕды уыд, ӕмӕ йын
абырджытӕ йӕ бӕхтӕ истой, уый сӕ нӕ лӕвӕрдта, ӕмӕ
йӕ уый тыххӕй амардтой.
2.	Къубалты Куыдзыгус ӕхсӕвыгон йӕ галтӕ хызта,
ӕмӕ йӕм абырджытӕ тых кӕнынмӕ ӕрбацыдысты. Уый
тыххӕй хӕст самадта абырджытимӕ ӕмӕ дзы йӕхӕдӕг дӕр
амардта, йӕхи дӕр ын амардтой.
3.	Теместы Джеорӕн абырджытӕ йӕ ӕхца ӕмӕ йӕ
бӕхтӕ истой. Уый дӕр хӕст самадта, амардта абырджытӕй
дӕр, йӕхӕдӕг дӕр фӕмард.
4.	Тотиты Акимӕн абырджытӕ йӕ галтӕ истой, ӕмӕ
семӕ хӕст самадта иунӕгӕй. Уый уыцы хъалтӕй цалдӕры
амардта, фӕлӕ йын йӕхи дӕр амардтой.
5.	Къарджиаты Хъуыдӕберд ӕмӕ Макъар уыдысты
нартхор тонынмӕ, ӕмӕ сӕм ӕрбацыдысты абырджытӕ сӕ
галтӕ ӕмӕ сӕ бӕхтӕ исынмӕ. Уыдон сӕ сӕрмӕ не ’рхастой
сӕ фос раттын ӕмӕ самадтой хъаматӕй хӕст. Амардтой
абырджытӕй, стӕй сын сӕхи дӕр амардтой.
6.	Берозты Тотырадз уыди рӕгъаугӕс, ӕмӕ йӕм
ӕрбацыдысты абырджытӕ йӕ рӕгьау тӕрынмӕ. Йӕхимӕ
дӕр ын хъавыдысты, цӕмӕй йӕ ӕууӕнкӕй, удӕгасӕй,
аластаиккой тугмӕ. Тотырадз хъазуаты тох скодта ӕмӕ
амардта абырджытӕй, фӕлӕ йӕхӕдӕг дӕр фӕмард и.
нывовд
Ирон адӕм нывӕндтӕ фӕкӕнынц, зӕгьӕм, исчи
куы фӕрынчын вӕййы, уӕд уый сдзӕбӕхы тых-
хӕй, стӕй къӕвдахъуаг куы вӕййынц ӕмӕ ӕгӕр къӕвдатӕ
куы кӕны, уӕд дӕр. Гал кӕнӕ уӕныг равзарынц нывондӕн.
Ӕртӕ чъирийӕ скувынц, цы дзуары тыххӕй фӕкӕнынц
нывонд, уымӕн. Куыддӕр кувӕг кувӕггаг авӕры, афтӕ
ӕхсидав дзуарӕвӕрд акӕнынц нывондӕн йӕ ныхыл,
цӕмӕй сӕрыхъуынтӕ хус смаг скӕной ӕмӕ хуыцаумӕ
фехъуыса, уыцы гал, йе уӕныг нывондгонд ӕрцыдис,
зӕгьгӕ. Дзуар-къӕбӕл дӕр ыл бафтауынц, ӕмӕ суанг йӕ
аргӕвдыны онг уыцы къӕбӕл йӕ уӕлӕ вӕййы.
Нывондгонд стур исты знӕгад куы ракӕна искӕмӕн,
уӕд ӕй нӕ ныццӕвдзӕни дзуары хатырӕй. Рӕгьауимӕ куы
фӕхизы, уӕд дӕр дзы рӕгьаугӕс мызд нӕ фӕисы, давгӕ
дӕр-иу ӕй нӕ кодтой, кӕмӕн нывонд у, уыцы дзуар нын
ӕй нӕ бахатыр кӕнӕдзӕни, зӕгъгӕ, ӕмӕ-иу нывонд галы
цурӕй иннӕ галты адавтаиккой, нывонд-иу баззадис. Йӕ
цуры-иу ӕвзӕр дзыхы ныхас дӕр ничи кодта.
Искӕмӕн-иу йӕ бинонтӕй исчи ӕвиппайды куы
фӕрынчын ис, уӕд ын-иу скодтой нывонд, кӕд сӕм нӕл
фыстӕ уыдаид, уӕд уыдонӕй, науӕд та нӕл сӕгьтӕй кӕнӕ
стурвосы нӕлтӕй. Хӕлттӕ-иу сӕппӕрстой стуртыл, фыстыл
ӕмӕ-иу кӕцыты хал схаудтаид, уыдонӕн-иу равзӕрстой
сӕ дзӕбӕхдӕртӕ ӕмӕ та-иу уыдоныл дӕр ног ӕрӕвӕрдтой
хӕлттӕ ӕмӕ дзы-иу афтӕмӕй кӕй хал схаудтаид, уый
скодтой нывонд рынчынӕн, «дӕсны» йын кӕдмӕ баца-
мыдтаид, уӕдмӕ. Нывонд арӕхдӕр уыцы хъӕуты кодтой,
дохтыр къаддӕр кӕдӕм ӕфтыдис.
Бирӕ хӕдзар-иу нывонд скодтой сӕ кусӕг галты. Фӕ-
куыстой сӕ-иу къорд азтӕ, стӕй уал дзы-иу иу аргӕвстой,
стӕй та иннӕты радыгай.
Нывонд ирон адӕмы ӕхсӕн афтӕ кадджын уыд, ӕмӕ-
иу мад фырбуцӕн йӕ лӕппуйӕн загьта, нана дӕ нывонд
ӕрбауа, зӕгьгӕ. Нывондӕн уӕлдай кадджындӕр уыдис урс
уӕрыкк.
Фосӕй фӕстӕмӕ ма нывӕндтӕ кодтой хуымтӕй дӕр,
ома, уыцы хуымы цы хор, цы мӕнӕу задис, уыдонӕй арӕх
арӕзтой уыцы дзуарӕн йӕхицӕн куывдтӕ, цӕмӕй уый
кӕддӕриддӕр ӕххуыс кодтаид бинонтӕн. Мыдычыргъӕдтӕй
дӕр кодтой нывӕндтӕ дзуӕрттӕн, цӕмӕй сӕ дзуар
адӕмимӕ мыдау ӕнгом ӕмӕ адцжынӕй фӕцӕрын кодтаид.
Куырттаты комы хуым нывӕндтӕ Дзири дзуары тыххӕй
уыдис Гусаты Аслӕмырзӕйӕн, Бызыккаты Мырзабегӕн,
Алидзаты Гӕгуыдзӕн ӕмӕ ноджы ӕндӕртӕн дӕр.
ХЯС АЗЫ КЯЫВД
Хус аз куы фӕхӕссы, уӕд ирон адӕм ӕнхъӕл
вӕййынц, цавӕрдӕр дзуары аххос у, уый нӕ уадзы
уарын, зӕгъгӕ. Адӕм райдайынц лӕгъстӕ кӕнын дӕсны-
йӕн, цӕмӕй сын бацамона, кӕцы дзуары аххосӕй нӕ уары
ӕмӕ йын куыд хъуамӕ скӕной куывд. Дӕсны сын фӕзӕгъы
бузныггадӕй, ӕз, ома, бирӕ фӕлӕгьстӕ кодтон адӕмы
тыххӕй, цӕмӕй сӕ хуыцау ма фесафа, ӕмӕ мын дзуӕрттӕ
мӕ лӕгъстӕйӕн аргъ скодтой. У ахӕм ӕмӕ ахӕм дзуары
аххос, ахӕм ӕмӕ ахӕм хъуыддаджы тыххӕй ӕмӕ ахӕм
рӕгьауы ахӕм гал снывонд кӕнын хъӕуы. Ӕрзилын хъӕуы
къусбарыл, ӕмӕ куывд уыцы бон цӕттӕ куыд уа, афтӕ.
Адӕм хӕлттӕ сӕппарынц, ӕмӕ кӕй хӕлттӕ схауой,
уыдон райдайынц куывды хъуыддаг кӕнын. Цы лӕгты хал
схауы дзуары лӕггӕй, уыдон галы хицаумӕ бацӕуынц ӕмӕ
йын фӕзӕгъынц, дзуар дӕ галы аиста йӕхицӕн нывондӕн
ӕмӕ йӕ хуыцау барст фӕкӕнӕд адӕмы хъуыддагӕн дӕр
ӕмӕ дӕхи хӕдзары хъуыддагӕн дӕр.
Галы хицау чъиритӕ скӕны, дзуары лӕгтӕ арахъ
ахӕссынц, рӕгъау ӕрбамбырд кӕнынц ӕмӕ уьщы галы
алфӕмбылай цъил фестынц, фӕцин ыл кӕнынц. Цӕхх ын
куы адарынц, уӕд сӕм гал йӕхи хӕстӕг фӕласы, ӕмӕ
уӕд фӕзӕгьынц, цӕттӕ барст кӕй у, уый бӕрӕг у. Галы
ӕрцахсыйц, скувынц чъиритӕ ӕмӕ арахъ, стӕй, гал сӕ
разӕй, афтӕмӕй хъӕумӕ рараст вӕййынц заргӕ, ӕмдзӕгьд-
гӕнгӕ. Гъе афтӕмӕй, худаистӕй дзуары лӕгтӕ заргӕ ӕмӕ
ӕмдзӕгъдгӕнгӕйӕ галы хъӕуы уынгты ӕрзилын кӕнынц.
Хъӕууон хӕдзӕрттӕ сын сӕ размӕ уӕлибӕхтӕ, физон-
джытӕ, нозтытӕ, ӕвзист ӕхцайы дыгай, йе ӕртыгай суари-
тӕ нысайнагӕн фӕхӕссынц, галы сыкъатыл бакӕнынӕн
хӕрдгӕтӕ, глази хӕцъилтӕ ӕмӕ ӕндӕр истытӕ, рӕсугъд
чи фидауа, ахӕмтӕ. Уыдӕттӕ галы размӕ куы рахӕссынц,
уӕд дзуары лӕгтӕ ныллӕууынц ӕмӕ сӕ скувынц, чи сӕ
рахӕссы, уый цур цы хӕрдгӕтӕ ӕмӕ глазитӕ вӕййы, уыдон
та галы сыкъатыл бабӕттынц, афтӕмӕй йӕ ӕрзилын
кӕнынц хъӕуыл, ӕмӕ сын иууылдӕр фӕхӕссынц хуынтӕ,
саразынц сын хъазт дӕр. Уый фӕстӕ та ацӕуынц ӕндӕр
хъӕумӕ. Кӕд уыцы куывд комӕн амынд уа, уӕд та нывонд
галы ӕнӕхъӕн комыл ӕрзилын кӕнынц, цӕмӕй алчидӕр
йӕ нысайнаг радта.
Иӕ бон куы ӕрцӕуы, уӕдмӕ цы зад ӕрӕмбырд уа,
уымӕй бахсидынц бӕгӕны. Кӕд ма сӕм ӕхца вӕййы, уӕд
ноджыдӕр балхӕнынц кусӕрттӕгтӕ: нӕл фыстӕ, нӕл
сӕгьтӕ, науӕд та уӕнгуытӕ. Дзуары лӕгтӕ хонджытӕ арви-
тынц, цы адӕмты тыххӕй у уыцы куывд, уыцы хъӕутӕм.
Адӕм семӕ ӕрхӕссынц чъиритӕ.
Хистӕр сысты худаистӕй, скувы хуыцаумӕ, Хоруацил-
ламӕ ӕмӕ иннӕ дзуӕрттӕм, цӕмӕй уарын радтой, уый
тыххӕй. Уыцы куывд доны был куы вӕййы, уӕд дзы иуӕй-
иутӕ сӕхи ныххуылыдз кӕнынц, ома нӕ абоны куывдӕй
уарынтӕ куыд рацӕуа ӕмӕ, ӕз куыд ныххуылыдз дӕн
доны, афтӕ уарынӕй куыд ныххуылыдз уой адӕм дӕр ӕмӕ
зӕххытӕ дӕр. Уый фӕстӕ адӕм сӕхи хорз фенынц, хъазты
хорз фӕкафынц.
Кӕд уый фӕстӕ рауара, уӕд адӕмы бауырны, ӕцӕгдӕр
куывды тыххӕй ӕруарыдис, зӕгьгӕ.
Куынӕ уарыд, уӕд ӕй кувӕджы аххос кодтой, ома нӕ
хистӕр кувынмӕ дӕсны нӕу, уый йеддӕмӕ цӕуылнӕ
уары, зӕгьгӕ.
Ирон адӕм бӕгӕнытӕ ӕхсидыны тыххӕй дарынц стыр
цӕджджинӕгтӕ, дӕс меркъайы кӕнӕ суанг фондз ӕмӕ
ссӕдз меркъайы бӕрц ӕхсыст кӕм вӕййы, ахӕмтӕ. Уыцы
агтӕ скӕнынц ӕрхуыйӕ ӕмӕ вӕййынц стыр кадджын. Чи
сӕ бахсиды, уыдон сӕ хицӕуттӕн мызд бафидынц бӕгӕ-
ныйӕ, иу ӕхсыстӕн дыууӕ кьуыстилы кӕнӕ та къаддӕр.
Дӕс меркъайы кӕм бацӕуы, ахӕм агӕн йӕ мызд вӕййы
бӕгӕныйы тьӕпӕнӕг. Куывдтӕн ӕмӕ ӕндӕр истӕмӕнты
сӕ дзидзатӕ куы фӕфыцынц, уӕд та сӕ хицӕуттӕн раттынц
фыды хӕйттӕ.
Ахӕм аджы исчи бӕгӕны кӕнӕ фыд куы фыца ӕмӕ
афтӕмӕй аг исты хуызы куы фӕсахъат уа, уӕд ӕй хъуамӕ,
кӕмӕн лӕвӕрд уыдис, уый йӕхи хардзӕй скӕнын кӕна.
ӔРВДЗАВД
Арв тынг куы фӕнӕры, уӕд ирон адӕмӕй бирӕтӕ
фӕкувынц, цӕмӕй макӕй ныццӕва. Арв куы
ныццӕвы искӕй ӕмӕ дзы адӕймаг куы фӕмард вӕййы,
уӕд ыл кӕугӕ нӕ фӕкӕнынц, фӕлӕ йӕ хӕстӕджытӕ ӕмӕ
йӕ хӕлӕрттӕ ӕрвдзавды сисынц ӕмӕ йӕ цоппай фӕкӕ-
нынд, алыхуызон зарджытӕ кӕнгӕ.
Цы ран фӕмард вӕййы, уыцы ранмӕ адӕм ӕрӕмбырд
вӕййынц, фӕхӕссынц чъиритӕ ӕмӕ фӕкувынц хуыцаумӕ,
цӕмӕй, цы адӕм ма баззадис, уыдоныл хӕзмӕ ауда. Арвы
цӕфӕй чи амӕлы, уый, ныгӕнгӕ нӕ фӕкӕнынц, фӕлӕ
йын саразынц зӕппадз ӕмӕ йӕ уым цӕвӕрынц.
Ӕрвдзавдӕн йӕ мыггаг фӕстагмӕ райдайынц уыцы
зӕппадзмӕ куывды цӕуын. Алы аз дӕр, ӕрвдзӕф цы бон
фӕцӕф ис, уыцы бои уыцы бынаты куывд скӕнынц. Кӕд
хъӕумӕ дард вӕййы, уӕд ӕм куывды ацӕуы алы хӕдзарӕй
дӕр иу лӕг.
ИРОН ХЪАЗТЫ ӔГЪДӔЯТТӔ
Ирон адӕмы ӕхсӕн искӕуыл исты хъӕлдзӕгдзинад
куы ӕрцӕуы кӕнӕ хъӕуӕн исты ӕхсӕны
бӕрӕгбон куы вӕййы, уӕд саразынц хъазт.
Фӕсивӕд сылгоймагӕй, нӕлгоймагӕй стӕй ас адӕм
ӕрӕмбырд вӕййынц ӕмӕ дзы чи кафгӕ фӕкӕны, чи та
ӕрмӕстдӕр кӕсгӕ. Хъазтмӕ цы чызг фӕцӕуы, уый йӕхи
хорз саразы, цӕмӕй хъазты искӕцы усгур лӕппуйы зӕрдӕ-
мӕ фӕцӕуа, стӕй иннӕ адӕмы зӕрдӕмӕ дӕр, ӕмӕ дзы
хъуамӕ раппӕлой, уыцы хъазты ахӕм рӕсугьд ӕмӕ зӕрдӕ-
мӕдзӕугӕ чызг уыди, зӕгъгӕ. Чызг хъазты куы ’рлазууы,
уӕд алцы ӕгъдауӕй дӕр йӕхимӕ фӕкӕсы, цӕмӕй аив уа.
Уӕлдай ныхас не скӕндзӕн, никӕмӕ фӕхуддзӕн, уый
тыххӕй ӕмӕ хъазты чызг искӕмӕ куы фӕхуда, уӕд ӕй
хонынц рог (ӕнӕууӕнк) сылгоймаг. Рог сылгоймаг та ирон
адӕмы ӕхсӕн ӕгад уыдис ӕмӕ ныр дӕр ӕгад у. Хӕдзары
дыууӕ-ӕртӕ хойы куы уа, уӕд хистӕры йеддӕмӕ иннӕтӕ
хъазтмӕ нӕ фӕцӕуынц: уый дӕр уыди худинаг, хистӕрӕн,
дам, уал фӕндаг раттын хъӕуы, стӕй чындзы куы ацӕуа,
уӕд та хъазтмӕ цӕуын райдайдзӕн йӕ кӕстӕр.
Уыдис-иу ахӕм хотӕ, ӕмӕ хистӕр ницӕмӕн бӕззы-
даид, уӕддӕр кӕстӕртӕ фӕрӕзтой ӕмӕ йын-иу кад
лӕвӕрдтой, цӕмӕй ма фегад уыдаид, уый тыххӕй. Кӕстӕр-
тӕ мой дӕр нӕ фӕкӕнынц сӕ хистӕры разӕй. Ӕвзӕр хистӕр
хойы разӕй хуыздӕр кӕстӕр куы скӕна мой, уӕд уый
ничиуал ахӕсдзӕн.
Хӕдзары нӕлгоймаг бинонтӕй дӕр хъазтмӕ ацӕуыны
бар раздӕр лӕвӕрд цӕуы усгур лӕппуйӕн, ӕмӕ уый
йӕхимӕ дзӕбӕх базилы, йӕ уӕлӕ скӕны дзаумайы
дзӕбӕхтӕ: цухъа, сӕрак зӕнгӕйттӕ, сӕрак дзабыртӕ,
резинӕ къалостӕ, ӕмӕхгӕд ӕвзист хъама, ӕвзист бӕрцытӕ,
хорз уӕлдзарм худ, дамбаца, ӕвзистӕй арӕзт рон,
дамбацайы бос, сахаты бос. Йӕхи ног ӕрдасы ӕмӕ йе
’мбӕлттимӕ бацӕуы хъазтмӕ.
Чызг хъуамӕ скӕна глази къаба, глази дӕллаггуыр
(юбкӕ), хъуамӕ йыл уа зӕлдаг кӕлмӕрзӕн, ӕвзист камари,
ӕвзист ӕгъназджытӕ риуыл конд, къахыдарӕс — хорз
уырыссаг конд дзабыртӕ, кӕнӕ та ирон конд сӕрак
дзабыртӕ, къухыл ӕвзист кӕнӕ сызгъӕрин къухдарӕн ӕмӕ
ӕндӕр ахӕм дзауматӕ.
Хъазт кӕд искӕй хъӕлдзӕгдзинады тыххӕй уа, уӕд
уыцы хӕдзары лӕппутӕ ӕмӕ сӕ сыхӕгты лӕппутӕ рагацау
ацӕуынц хонӕг. Чызджы куы фӕфӕнды хъазтмӕ ацӕуын,
уӕддӕр йӕхицӕн бирӕ лӕгъстӕтӕ агуры ӕмӕ ӕфсӕнттӕ
фӕкӕны. Чызг фӕстӕмӕ куы сразы вӕййы, уӕддӕр
фӕзӕгьы, кӕд мӕ мӕ бинонтӕ уадзынц, уӕлдайдӕр ме
’фсымӕр, уӕд цӕуын, кӕннод нӕ. Кӕд бинонтӕ сразы
вӕййынц, уӕлдайдӕр ӕфсымӕр, уӕд чызг ацӕуы хъазтмӕ.
Хъуамӕ йемӕ ацӕуа йе ’фсымӕр, кӕннод та йе ’рвадӕлты
лӕппутӕй исчи, науӕд, дам, чызджы иунӕгӕй ауадзын
худинаг у.
Адӕм куы ӕрӕмбырд вӕййынц, уӕд равзарынц, хъазты
ӕгьдаумӕ чи кӕсдзӕнис, ахӕм лӕппутӕ (чегъыретӕ). Кӕд
бирӕ фӕсивӕд ӕрӕмбырд уа, уӕд хъазты ӕгъдаумӕ
кӕсджытӕ хицӕнӕй ӕвзӕрст ӕрцӕуы чызджытӕн дӕр,
дыууӕ чегъырейы.
Ӕрлӕууын кӕнынц чызджыты иуырдыгӕй куыд хистӕ-
рӕй. Кӕстӕрӕн хистӕры уӕлӕ ӕрлӕууын худинаг у, уымӕ
гӕсгӕ алчи дӕр йӕ бынаты ӕрлӕууы. Фӕндырдзӕгьдӕг чызг
ӕрлӕууы ӕппӕты уӕлейы, ӕрмӕст ма йын иу гыццылдӕр
чызг йӕ уӕлейы ӕрлӕууын кӕнынц ӕмдзӕгъдгӕнджыты
ДУР-
Афтӕ ӕрлӕууын кӕнынц лӕппуты дӕр чызджыты
комкомма куыдхистӕрӕй. Лӕппутӕм чи фӕкӕсы, уыцы
чегьыре фӕзӕгъы фӕсивӕдӕн: «Ӕз уеппӕтӕй хатыр курӕг
дӕн, абон мӕнӕн мӕ бар бакодтой, хъазты ӕгьдау дзӕбӕх
цӕмӕй ацӕуа, уый. Гъемӕ сымах куы фӕнда, уӕд дзӕбӕх
ацӕудзаӕ. Куы нӕ уӕ фӕнда, уӕд та уыдзӕнис, куыд не
’мбӕлы, афтӕ. Уӕ хорзӕхӕй, йӕхи ӕгъдауӕй мачи
ракафӕд, цалынмӕ йӕм рад ӕрхӕццӕ уа, уӕдмӕ».
Ӕгъдаумӕ цы дыууӕ лӕппуйы фӕкӕсынц, уыдон
фӕндыр бахӕссынц, фӕндырӕй цӕгьдын чи фӕзоны, уыцы
чызгмӕ ӕмӕ йӕ нӕ фӕисы, кӕд, хъазт чи сарӕзта, уыдоны
чызджытӕй нӕ вӕййы, уӕд. Йе ’фсымӕр кӕнӕ йе ’рвад
куы фӕзӕгъы, уӕд ӕй райсы ӕмӕ ӕрлӕууы ӕмдзӕгъдгӕн-
джыты цур ӕмӕ райдайы фӕндырӕй хъӕлдзӕг кафыны
цагъд кӕнын. Йӕ цуры ӕрлӕуынц йе ’фсымӕртӕ ӕмӕ йӕ
хӕстӕджытӕй исчитӕ, цӕмӕй иунӕг ма уа, стӕй ӕмдзӕгьд
хуыздӕр уа.
Хъазты уазджытӕ куы уа, уӕд уыдонӕн хуыздӕр ӕгъдау лӕвӕрд
вӕййы, уӕлдай кӕфтытӕ семӕ симдтытӕ сӕ акӕнын кеенынц.

13 Рагон ӕмӕ нырыккон ирон ӕгъдӕутгӕ
сы9ш
Фӕндырдзӕгьдӕджы цур ӕмдзӕгъд фӕкӕнынц къу-
хӕй, фылдӕр та фӕйнӕгыл, цӕмӕй фӕсивӕд фӕндыры
цагьдмӕ хъӕлдзӕгдӕрӕй кафой. Уыцы фӕндырдзӕгьдӕджы
куы аивынц ӕмӕ фӕндыр ӕндӕр чызгмӕ куы раттынц,
уӕд та уымӕн дӕр йе ’фсымӕртӕ йӕ цурмӕ бацӕуынц,
ӕмӕ та уыдон дӕр ӕмдзӕгьд райдайынц, фыццӕгтӕ та
хъазты иннӕ лӕппутимӕ ӕрлӕууынц ӕмӕ сӕ кафты кой
фӕкӕнынц.
Хъазты ӕгъдаумӕ цы лӕппутӕ фӕкӕсынц, уыдон
кӕмӕн куыд йӕ рад ӕрцӕуа, афтӕ йӕ акафын кӕнынц.
Лӕппутӕн дӕр ӕмӕ чызджытӕн дӕр рӕнхъ рауадзынц,
куыдхистӕрӕй. Гӕнӕн куы нӕуал вӕййы, уӕд йеддӕмӕ
хистӕрты кӕстӕртимӕ нӕ фӕкафын кӕнынц.
Кафгӕ цы фӕсивӕд кӕнынц, уыдон хъуамӕ рӕнхъыл
лӕууой. Сӕ алфамбылайӕ ӕмӕ сӕм уӕлхӕдзӕрттӕй адӕм
фӕкӕсынц (устытӕ — зӕрондӕй, ногӕй, афтӕ лӕгтӕ дӕр).
Кӕй зӕгьын ӕй хъӕуы, лӕппутӕ дӕр ӕмӕ чызджытӕ дӕр
нӕ бацауӕрдынц сӕхиуыл.
Фӕндырдзӕгъдӕг раздӕр фӕцӕгьды тымбыл кафты
цагьд ӕмӕ хонгӕ кафты цагьд, стӕй уый фӕстӕ та симыны
цагьд. Чызг ӕмӕ лӕппу куы фӕкафынц, йе куы фӕсимынц
ӕмӕ исчи уыдоны сбуц кӕнынмӕ куы хъавы, уӕд сын
топпӕй кӕнӕ дамбацайӕ фӕгӕрӕхтӕ кӕны. Уыцы гӕрӕхтӕ
ирон адӕмы ӕхсӕн кад уыдысты. Ахӕм митӕ дӕр бирӕ
ӕрцыдис, ӕмӕ хъазты мидӕг гӕрӕхтӕй чызг кӕнӕ лӕппу
фӕмардис.
Симд куы вӕййы, уӕд, цалынмӕ хъазты ӕгьдаумӕ чи
кӕсы, уый аива лӕппуйы, уалынмӕ лӕппу хъуамӕ ма
суадза чызджы, стӕй хъуамӕ чызджы макӕмӕ радта
симынмӕ. Хъазты ӕгьдаумӕ чи фӕкӕсы, уыдон фӕивынц
симджыты, кӕй куыд ӕмбӕлы, афтӕ.
Ахӕм цины бӕхджын уазджытӕ куы сӕмбӕла, уӕд сӕ
бахонынц хъазтмӕ. Куы бацӕуынц, уӕд сын фӕндырдзӕгь-
дӕг ӕрцӕгьды бӕхтыл цыбыр хъазты цагьд. Ӕмӕ бӕхджын
уазджытӕ сегас куы нӕ схъазой, уӕддӕр дзы исчи бӕхыл
цыбыр хъазт скӕны. Уый фӕстӕ сӕ рахизын кӕнынц бӕхтӕй
ӕмӕ сӕ фӕкафын кӕнынц.
Хистӕртӕй хъазтмӕ чи фӕкӕсы, уыдонӕй ма рӕвдз
чи фӕзоны кафын — йе къахкъухтыл, йе хъаматыл —
уыдоны дӕр фӕкафын кӕнынц. Ахӕмы хъуамӕ бӕхыл дӕр
схъазын кӕной, цӕмӕй йӕм, кафын ӕмӕ хъазын чи нӕма
зоны, уыдон дӕр бакӕсой ӕмӕ базоной кафын дӕр ӕмӕ
бӕхыл хъазын дӕр.
Хъызт зымӕг куы уа ӕмӕ чызг ихӕнӕй куы мӕла,
уӕдцӕр лӕудзӕнис хъазты. Ацӕуын ӕм худинаг фӕкӕсы.
Ӕмӕ дзы бирӕтӕ фӕсахъат вӕййынц. Лӕппутӕ дӕр,
цыфӕнды ӕнтӕф куы уа, уӕддӕр нӕ сыхалдзысты сӕ
рӕттӕ ӕмӕ не суадздзысты хъуыры ӕгънӕджытӕ:
ронбӕгьдӕй ӕмӕ ӕгьнӕджытӕ уӕгьдӕй хъазты лӕууын
худинаг уыди. Хъазты худинаг у сбадын лӕппуйӕн,
уӕлдайдӕр та чызгӕн. Кафгӕ-кафын тамако дымын, ӕд
къалостӕ кафын, ныхас кӕнын, худын уӕлдай митӕ
кӕнын — уыдӕтгӕ ӕнаивыл нымад сты. Стӕй стыр хъазты
йедцӕмӕ дыууӕ чызджы ӕмӕ дыууӕ лӕппуйы иумӕ кафын
дӕр ӕгьдау нӕ амоны, хъуамӕ кафой ӕрмӕстдӕр дыууӕйӕ,
чызг ӕмӕ лӕппу, чызг разӕй, лӕппу фӕсте. Кафгӕйӕ
хъуамӕ раздӕр ныллӕууа чызг. Лӕппу раздӕр куы
ныллӕууыдаид, уӕд уый худинаг уыд: чызг ӕй йӕхицӕн
ӕфхӕрдыл банымадтаид. Уӕд-иу чызджы ӕфсымӕртӕ
лӕппумӕ лӕбурдтытӕ кодтой, нӕ хойы нын цӕмӕн фегад
кодтай, кафгӕ-кафын ӕй цӕмӕн ныууагътай, зӕгьгӕ. Кӕд
сӕ нӕ баиргъӕвтаиккой, уӕд-иу хъуамӕ кӕрӕдзийы дӕр
ныццӕфтӕ кодтой. Ноджы худинаг уыдис, чызг ӕмӕ лӕппу
симгӕ-симын кӕрӕдзимӕ исты куы сдзырдтаиккой, уӕд.
Стыр хъазты хи хоимӕ кафын ӕмӕ симын дӕр худинаг
уыд, уӕлдайдӕр симын.
ЯАЗӔДЖЫ ӔГВДӔЯТТӔ
Ирон адӕммӕ уазӕг фыццаг заманы тынг кадджын
уыди. Фӕлӕ ирӕттӕ дард бӕстӕтӕм ӕфтын куы
байдыдтой, уӕд федтой, лӕвар кӕй никуы ницы дӕттынц,
уый. Ахӕмтӕй фӕстӕмӕ ирмӕ чи ӕрбацыдис, уыдон
уазӕджы ӕгьдӕуттыл къаддӕр хӕцын байдыдтой, уымӕ
гӕсгӕ ныр ирмӕ уазӕг афтӕ буц нал у. Ӕцӕг, хӕхты цы
ир цӕрынц, уыдонмӕ ма уӕддӕр кадджындӕр у, иуӕй-иу
рӕтты та ма, зӕгьӕн ис, тынг кадджын.
Фыццаг заманы-иу уынггы ӕндӕр хъӕуккаг, йе ӕндӕр
коймаг куы фӕцӕйцыдаид, уӕд иу ыл чи сӕмбӕлд, уый
йын хъуамӕ загьтаид, фысым бакӕ, зӕгьгӕ, ӕмӕ хӕдзар
цӕмӕй цӕттӕ уыдис, уымӕй-иу ӕй хъуамӕ хорз федтаик-
кой. Бинонтӕ ӕххормаг куы уыдаиккой, уӕдцӕр хъуамӕ
уазӕджы фӕхынцтаиккой, цӕмӕй афтӕ ма зӕгьа, уыцы
хъӕуы, уыцы комы, уыцы сыхы адӕм уазӕгуарзон не сты,
зӕгъгӕ.
Хӕдзармӕ дыууӕ-ӕртӕ уазӕджы куы бацыдаид, ӕхсӕв
ацы ран хъуамӕ баззайӕм, зӕгьгӕ, уӕд сын фысым хъуамӕ
акодтаид кусарт. Кӕд йӕхимӕ фыстӕ нӕ уыдаид, уӕддӕр
сыхагӕй, йе хъӕуккагӕй балхӕдтаид. Ӕхца йӕм куынӕ
уыдаид, уӕд бӕтгӕмӕ дӕр райстаид. Фосдарӕг лӕг дӕр-иу
куы базыдта, фыс кӕнӕ уӕрыкк уазджытӕн ӕлхӕны, уый,
уӕд ын-иу ӕй асламдӕрыл радта уазӕджы сбуц кӕнын
хъӕуы, зӕгъгӕ.
Фысым кусарт акӕны, уазджытӕ та уазӕгдоны фӕба-
дынц фысымты хистӕр сӕ уӕле, афтӕмӕй. Кӕд уазджытӕ
зӕронд лӕгтӕ нӕ уой, уӕд сын саразынц хъазт. Цалынмӕ
кафгӕ кӕнынц, уалынмӕ ӕхсӕвӕр дӕр сцӕттӕ вӕййы,
ӕмӕ уӕд хъазт бауромынц, ӕхсӕвӕр сын бахӕрын кӕнынц.
Хъуамӕ сӕ уӕле бада фысымтӕй исчи, кӕстӕр куы уа,
уӕддӕр. Уымӕн ӕмӕ, кӕцы хъӕуы ӕмӕ хӕдзары цы ӕгьдау
ис, уый уазӕг хъуамӕ ма зона, ӕмӕ уӕд фефсӕрмы
уыдзӕни. Уазджытӕн буццӕрӕн рахӕссынц кусарты сӕр
ӕмӕ бӕрзӕй. Фыс кӕнӕ уӕрыкк куы уа, уӕд ма чъапӕ
ӕмӕ игӕры карст дӕр: уыдон ирмӕ кадджын сты. Сӕр
бӕрзӕимӕ куы рахӕссынц, уӕд уазӕг базоны, мӕ фысым
мын кусарт акодта, ома тынг мӕ сбуц кодта.
Уазджытӕ ӕхсӕвӕр куы бахӕрынц, уӕд сын бакӕ-
нынц, куыд гӕнӕн ӕмӕ амал вӕййы, афтӕмӕй сыгьдӕг
хуыссӕнтӕ. Хъуамӕ уазджытӕн сӕ дзабыртӕ ӕмӕ сӕ
зӕнгӕйттӕ раласой фысымты кӕстӕртӕ.
Кӕд уазджытӕм бӕхтӕ уа, уӕд сын фысымтӕ раздӕр
нӕмыг раттынц, стӕй сын, ӕнӕуи цы холлаг хъӕуа, уый
цӕвӕрдзысты ӕмӕ сӕ бафснайдзысты, куыд ӕмбӕлы, афтӕ.
Уыдонмӕ дӕр хорз базилынц. (Дзырдӕн куы баззадис, уазӕ-
гӕн йӕхицӕн мацы ратт, уӕддӕр ын йӕ бӕхы бафсад, уы-
мӕн ӕмӕ уый дзурын нӕ зоны, афтӕмӕй йын кӕд дойны
у, йе ӕххормаг). Райсом куы сбои вӕййы, уӕд та фысым
бӕхтӕм базилы, цалынмӕ уазджытӕ сыстой, уалынмӕ.
Ирон хӕдзары уазджытӕ куы уа ӕмӕ райсомӕй раджы
куы стой, уӕд уый худинаг кӕсы фысыммӕ, ӕмӕ
фӕзӕгьы, уазӕг хъуамӕ бирӕ хуысса, зӕгъгӕ. Раджы чи
фесты, уый ӕгад фӕкӕсы фысыммӕ. Куы та сыстынц
уазджытӕ, уӕд та сын сцӕттӕ кӕнынц, цы сӕ амал вӕййы,
уый, ӕмӕ сӕ хорз фенынц. Хъуамӕ изӕрырдӕммӕ ахӕццӕ
вӕййы сӕ ацыд. Фысымтӕй куыстмӕ никӕмӕн ис ацӕуӕн,
цыфӕнды ӕнӕвдӕлон куы уа, уӕддӕр. Йӕ уазджытӕ
цалынмӕ ацӕуой, уалынмӕ сӕ хъуамӕ уӕгъд ма ныууадза.
Иунӕг куы уа, уӕд дӕр хъуамӕ уазджытӕн кӕрӕй-
кӕронмӕ афтӕ ӕгъдау радта. Кӕд ӕнахуыр уазджытӕ уой
(дардбӕстӕ), уӕд сӕ хъуамӕ сӕ фысым хӕстӕгдӕр хъӕумӕ
ахӕццӕ кӕна, цӕмӕй ма фӕрӕдийой, стӕй сӕ ӕфхӕргӕ
дӕр мачи бакӕна. Уымӕн ӕмӕ-иу тыхгӕнджытӕ, кӕй нӕ
зыдтой, ууыл нӕ ауӕрстой ӕфхӕрынӕй, ӕмӕ, кӕй
уазджытӕ ӕрцыдаиккой ӕфхӕрд, уый-иу уыдис ӕгад, йӕ
уазджыты йын бастыгьтой, зӕгьгӕ. Уыцы ӕгад йӕ сӕрмӕ
куыд ничи хаста, уымӕ гӕсгӕ уазӕджы дзӕбӕхӕй
фӕхӕццӕ кӕнын хуыздӕр уыдис.
Искӕмӕ уазӕг куы уыдаид ӕмӕ йӕм исчи йе лӕбургӕ
куы кодтаид, йе йӕм хӕцгӕ куы кодтаид, уӕд-иу фысым
уыимӕ загъд кодта, цӕмӕн уӕндыс ды мӕ уазӕджы
ӕфхӕрын, зӕгьгӕ. Йӕ уазӕджы сӕрыл лӕггӕ чи амардта,
стыр зӕгъдтытӕ чи скодта, ахӕмтӕ бирӕ уыдис.
Уазӕг афтӕ кадджын уыд ирон адӕммӕ, ӕмӕ-иу хъӕу-
бӕсты иу хӕдзармӕ уазӕг куы бацыд, уӕд-иу сыхбӕстӕ
радыгай хонӕг цыдысты уазӕгмӕ, мӕ хӕдзары дӕр абад,
зӕгьгӕ. Ӕмӕ-иу ӕй сыхбӕстӕ рахон-бахон кодтон хӕдзари-
хӕдзар.
Уазӕг уӕлдай кадджындӕр уыдис Куырттаты комы,
стӕй Уӕлладжыры комы иу хъӕу — Холысты. Уыцы хъӕуы
тыххӕй ахӕм ӕвдисӕйнӕгтӕ ӕрхӕсдзынӕн. Чындзхӕс-
джытӕ дзы-иу куы уыдис, уӕд алы хӕдзарӕн дӕр сӕ къухы
кӕм бафтыдаиккой, фӕлӕ-иу, кӕмӕн ӕмбӕлдаид, иу ахӕм
лӕгӕн радтой бар уазджыты йӕ хӕдзармӕ ахонынмӕ,
иннӕтӕй-иу алчи дӕр ӕрхаста хорз хуын, ӕмӕ-иу уазджы-
тӕ тынг буцӕй ацыдысты. Фӕлӕ-иу ӕнӕуи уазджытӕ куы
уыдысты, уӕд сӕ алчи дӕр йӕ хӕдзармӕ хуыдта. Уазджытӕ
ӕнӕвдӕлон куы уыдаиккой, уӕд-иу лидзыныл сӕ уд
хъардтой, фӕлӕ сын-иу алидзынӕн амал нӕ уыдис,
цалынмӕ фысымы бафӕндыдаид, уалынмӕ! Уый тыххӕй,
ӕмӕ сӕ-иу фысым цы хӕдзармӕ нӕ саккаг кодтаид, уыцы
хӕдзар-иу уазджыты фысыммӕ фӕхӕрам ис, афтӕ зӕрдиаг
уыдысты уазӕджы сбуц кӕныныл уыцы хъӕу.
Ир уазджыты тыххӕй дардтой хицӕн агъустытӕ —
«уазӕгдӕттӕ». Уазӕгдон кӕмӕ уыдис, уыдон кадцжындӕр
уыдысты: ома сӕ фӕллойӕ бирӕ адӕмӕн хай кӕнынц.
Ирон хӕдзармӕ (уӕлдайдӕр хӕххон хӕдзармӕ) уазӕг
куы бацӕуа ӕхсӕвиуат бакӕныны тыххӕй, уӕд хӕдзар
йӕхиуыл нӕ бацӕуӕрды, цӕмӕй уазӕджы хорз фена, йӕ
бон цӕмӕй уа, уымӕй. Кусарт акӕнын йӕ бон куынӕ бауа
ӕсӕвыгон, уӕддӕр ын карк аргӕвддзӕн, йе йын хъайла
скӕндзӕн, йе дзыкка, йе цӕрвджын уӕлибӕхтӕ. Кӕд
дзуллаг ссад йӕхимӕ нӕ уа, уӕд кургӕ дӕр ракӕндзӕн,
уӕддӕр уазӕджы нӕ ныууадздзӕн нартхоры кӕрдзыныл.
Кӕд нал уа гӕнӕн ӕмӕ йӕм нартхоры ссад йеддӕмӕ ницы
уа, уӕд та ӕнӕуи хӕринӕггӕ фӕфылдӕр кӕны. Афтӕ у
ӕхсӕвы уазӕджы ӕгьдау иры царды мидӕг. Хи бинонтӕн
куы нӕ уа, уӕддӕр уазӕгӕн ӕнӕ самалгӕнгӕ нӕй.
Боны ӕвиппайды уазӕгӕн та вӕййы ахӕм ӕгьдӕуттӕ.
Кӕд уазӕгӕн фадат уа хъарм хӕринагмӕ, фӕлӕуунӕн,
уӕд ын скӕндзысты уӕлибӕхтӕ, семӕ лывзӕ, дзыкка,
хъайла кӕнӕ ӕндӕр истытӕ, ӕцӕг нозтимӕ. Ирон хӕдзары
уазӕгӕн нозт куы нӕ уа, уӕд боныгон хонгӕ дӕр нӕ
фӕкӕнынц хӕдзармӕ. Ныхасы дӕр афтӕ баззадис, хӕдзары
нозт куы нӕ уа, уӕд уазӕджы дӕ хӕдзармӕ фӕнды бакан,
фӕнды ма бакӕн. Уымӕ гӕсгӕ бирӕ хӕттыты, хӕрын цы
уазӕджы фӕфӕнды, уыдон хуынд не ’рцзеуынц хӕдзарма.
Нозт цы хӕдзары уа ӕмӕ афтӕмӕй уазӕгӕн, фысым бакӕн,
чи нӕ фӕзӕгьы, ууыл та ирон адӕм худгӕ фӕкӕнынц.
Фыццаг заманы нозт цы хӕдзӕрттӕ уӕй кодтой, уыдон
ӕгадыл нымад уыдысты. Фӕлӕ йӕ куыдфӕстӕмӕ
райдыдтой уӕй кӕныи раздӕр быдыры хъӕуты, стаей та
хӕхбӕсты дӕр.
Хъӕубӕсты куывд куы уа, йе та ӕнӕуи ӕмбырд, ӕмӕ
афтӕмӕй уазджытӕ куы сӕмбӕлой, уӕд сӕ ӕрбаздахынц
ӕмӕ сӕ сбадын кӕнынц, кӕмӕн кӕимӕ ӕмбӕлы,
уыдонимӕ. Авӕрынц сын сӕ ӕмбӕлӕггӕгтӕ, стӕй уый
фӕстӕ сӕ уазӕггӕгтӕ. Уымӕй фӕстӕмӕ уазджытӕн алчи
куы нӕ радта, уӕддӕр сын раттынц бирӕ уӕлдай нуазӕнтӕ,
уазӕг буц у, зӕгьгӕ. Ацы сӕмбӕлды ӕгьдау хӕхбӕсты ирмӕ
уӕлдай кадджындӕр у.
Фыййау йӕ фос кӕм фӕдары, уыцы ран ыл куы сӕм-
бӕлой, кӕй фӕзоны, ахӕм барджытӕ, йе та фистӕджытӕ,
уӕд сын кусарт акӕны ӕмӕ, йӕ бон ӕмӕ йӕ амал цас
вӕййы, уыйас сӕ сбуц кӕны. Кӕй зӕгьын ӕй хъӕуы, алы
фыййау нӕ акӕны кусарт. Науӕд ӕмӕ йын амал нӕй, уӕд
та дӕтгӕ ракӕны кусӕрттаг, чи йыл сӕмбӕлы, уыцы
адӕмӕн. Вӕййы ахӕм фыййӕуттӕ, иу уалдзӕг 10—15
уӕрыччы чи ратты адӕмӕн.
ИРОН БАРДЖЫТӔ ФӔВДАГЫЛ
Ирон барджытӕ иукъордӕй искуыдӕм куы цӕуой,
уӕд сӕ кӕстӕр, цалынмӕ сӕ балц ахицӕн уа,
уалынмӕ фӕкӕны кӕстӕриуӕг. Зӕгьӕм, ӕртӕ барӕджы
уӕрӕх фӕндагыл куы цӕуой, уӕд хистӕр цӕудзӕнис
астӕуӕй, уый кӕстӕр — йӕ галиу фарсырдыгӕй, ӕппӕты
кӕстӕр та — хистӕрӕн йӕ рахиз фарсырдыгӕй. Кӕд фӕндаг
фӕнарӕгдӕр уа, уӕд хъуамӕ ӕппӕты кӕстӕр цӕуа разӕй
иунӕгӕй, иннӕ дыууӕ та, куыд цыдысты, афтӕ фӕрсӕ-
фӕрстӕм. Кӕд бынтон нарӕг фӕндаг уа, иу бӕхдзӕуӕн
йеддӕмӕ дзы куынӕ уа, уӕд дыккаг кӕстӕр хъуамӕ
ныллӕууа фӕсте, хистӕр астӕуӕй куыд цӕуа, афтӕ.
Барджыты искуы сӕ бӕхтӕй ӕрхизын куы бахъӕуа,
уӕд хъуамӕ кӕстӕр иннӕтӕй раздӕр ӕрхиза ӕмӕ фӕхӕца
хистӕры ӕгъдынцойыл. Хистӕр куы ӕрхиза, уӕд ын йӕ
бӕх хъуамӕ кӕстӕр райса йӕхимӕ. Цӕуынмӕ куы хъавой,
уӕд хъуамӕ кӕстӕр раздӕр сбадын кӕна хистӕры, йе
’гъдынцойыл ын фӕхӕца, афтӕмӕй, стӕй дыккаг хистӕры,
ӕппӕты фӕстӕ та сбада йӕхӕдӕг. Искуы сӕ доны ауайын
куы хъӕуа, уӕд дӕр хъуамӕ раздӕр ауайа кӕстӕр барӕг.
Куы бахӕццӕ уой фысыммӕ, уӕд ӕрлӕудзысты, ӕмӕ,
хистӕр рахизынмӕ куы фезмӕлын кӕна йӕ къах, уӕд
хъуамӕ кӕстӕр тагьддӕр ӕргӕпп кӕна ӕмӕ та хистӕры
бӕх йӕхимӕ райса.
Искуы куы сӕмбӕлой хъӕлдзӕгдзинады, уӕд хъуамӕ
раздӕр схъазын кӕной кӕстӕр барӕджы, уый кӕстӕрӕн
кад у, ома зӕрдӕдаргӕ кӕстӕр у йӕ хистӕртӕн. Куы нӕ
фӕзӕгъынц кӕстӕрӕн ӕмӕ йын раздӕр бар куы нӕ
раттынц, уӕд уый кӕстӕр барӕгӕн ирмӕ ӕфхӕрд у.
ИРОН БАРӔГ КЯЫД
АРӔЗТ ВӔЙЙЫ
Ирон лӕппу хорз саргьы бӕхыл сӕвӕры хорз саргь,
дымитонг, мӕргьгӕ ӕмӕ идон, ӕвзистӕй арӕзтӕй.
Лӕппу йӕхӕдӕг йӕхи саразы афтӕ: худ хорз уӕлдзар-
мӕй, хъама ӕвзистӕй, йе та сызгьӕринӕй, рон дӕр афтӕ;
хорз цухъа ӕд ӕвзист бӕрцытӕ, хорз куырӕт, сӕрак зӕн-
гӕйттӕ, сӕрак дзабыртӕ, уӕлӕдарӕн нымӕт, басылыхъ,
дамбаца, топп хъатарайы дзаг гилдзытимӕ, ӕхсаргард
ӕвзистӕй арӕзт — гьеуый у гьӕйтт-мардзӕ ирон барӕг,
ӕппӕтӕй арӕзт. Кӕй зӕгьын ӕй хъӕуы, афтӕ арӕзтӕй
цыдысты бонджынтӕ, мӕгуырӕн уый йӕ къухы не ’фтыд.
Дардӕй куы кастаис, уӕд загьтаис, уӕртӕ цы хорз барӕг
фӕцӕуы, зӕгьгӕ. Цыфӕнды ӕвзӕр бӕхыл куы бадтаид,
уӕддӕр-иу йӕ арӕзтмӕ гӕсгӕ загьтой, уӕртӕ цы хорз
бӕхыл бады уыцы лӕг, стӕй йӕхӕдӕг дӕр, ӕвӕццӕгӕн,
хорз лӕг у, уый йеддӕмӕ афтӕ арӕзт нӕ уаид. Ахӕм арӕзт
лӕг куы фенынц фӕсивӕд, уӕд сӕ фӕфӕнды хи афтӕ
саразын. Бирӕ лӕппутӕ, мӕхи саразон, зӕгьгӕ, ацӕуынц
балцы ӕхца бакусыны тыххӕй.
ИРОН ХЫЛЫ ТӔРХОН
ХУП-Х1Х СӔДӔАЗТЫ
жАРчыццаг заманы адӕм арӕхдӕр хыл кодтой, уый
ТСГ тыххӕй ӕмӕ ахуыргонддзинадмӕ дард лӕууы-
дысты ӕмӕ уыдысты ӕхсарь^ къӕдзыл хӕст. Гыццыл ныха-
сы тыххаг ӕмӕ гыццьтл знӕгады тыххӕй-иу хъӕу ӕддӕг-
мидӕг ауадысты. Хъуамӕ-иу родтӕ хуыммӕ чысыл куы
баирвӕзтаиккой, уӕд-иу кӕй родтӕ баирвӕзтысты ӕмӕ кӕй
хуыммӕ баирвӕзтысты, уыдон кӕрӕдзийы ныппырх кодтой.
Иргъӕвӕг сӕ тагъд нӕ фӕци, зӕгъгӕ, уӕд — хъаматӕ,
кӕнӕ лӕдзджытӕй. Ахӕм рӕстӕг дӕр-иу скодта, ӕмӕ-иу
сарӕзтой топпӕй хӕст. Адӕм сӕ-иу баиргъӕвтой, ӕмӕ-иу
се ’хсӕн лӕгтӕ бацыдис, цӕмӕй кӕрӕдзимӕ мауал лӕбурой.
Кӕд дзы-иу исчи фӕцӕф, уӕд-иу, цалынмӕ уый сдзӕбӕх
уыдаид, уалынмӕ фидаугӕ нӕ кодтой. Уымӕн, ӕмӕ ома,
цӕф, мыййаг, куынӕ сдзӕбӕх уа, уӕд дзы бынтон ӕндӕр
ӕгьдӕуттӕ уыдзӕн. Ӕцӕг цы мыггӕгтӕ ӕмӕ-иу цы лӕгтӕ
уыдис се ’хсӕн фидӕрттӕн, уыдон сӕ-иу хъахъхъӕдтой,
цӕмӕй се ’хсӕн дарддӕр фыдбылыз мауал ӕрцыдаид, уый
тыххӕй.
Фӕхылы рӕстӕг чи фӕцӕф уа, уый куы сдзӕбӕх вӕй-
йы, уӕд се ’хсӕны равзары ц тӕрхоны лӕгтӕ, цӕмӕй сӕ
бафидауын кӕной, уый тыхх&й. Цӕф чи фӕуа, уый равзары
ӕртӕ лӕджы, цӕвӕг та дыууӕ. Раттынц сӕм фидары гӕххӕтт,
ома, цы стӕрхон кӕной, ууыл куыд ницыуал зӕгъой, афтӕ.
Цалынмӕ гӕххӕттыл фыссын нӕма зыдтой, уалынмӕ
сӕм фидарӕн уыд ныхас. Фыдӕлтӕй дӕр ахӕм ӕмбисонд
уымӕн баззадис: «Ирӕн дзырд, ногьайӕн дамгъӕ». Уый
фӕстӕ та сӕм къухрард уыдис фидарӕн.
Тӕрхоны лӕггы зылыны хӕдзармӕ ӕрӕмбырд вӕй-
йынц ӕмӕ уым райдайынц тӕрхон кӕнын цӕфыл, ома
цӕй фӕдыл ӕрцыди цӕф, цас зиан скодта, стӕй йӕ цӕмӕн
ныццавтой.
Раздӕр раныхас кӕныны бар вӕййы уыцы тӕрхоны
лӕггӕй хистӕрӕн, стӕй та уый кӕстӕрӕн. Афтӕ лӕгтӕй
алчи дӕр йӕ ныхас, йӕ хъуыдытӕ фӕзӕгъы. Растдӕр кӕй
ныхас вӕййы, ууыл аскъуыддзаг кӕнынц сӕ тӕрхон.
Тӕрхон рахӕссынц афтӕ: кӕд хистӕр къухы ӕнгуылдз
ахауа, уӕд 5 хъуджы йӕ тӕрхон, кӕд амонӕн ӕнгуылдз
уа, уӕд 4, кӕд астӕуккаг, уӕд та — 3 хъуджы. Ӕнӕном
ӕнгуылдзӕн йӕ тӕрхон 2 хъуджы, кӕстӕрӕн та 1. Кӕд
фӕхылы рӕстӕг ӕндӕр рӕтты уыдаид цӕф, уӕд уыдонӕн
та тӕрхон кодтой афтӕ: хъус, фындз кӕнӕ цонг-иу бынтон
куы алыгчындис, куы нӕуал-иу бӕззыдысты, уӕд-иу
уыдоны тыххӕй стӕрхон кодтой туджы аргьӕн йе ’мбис.
Кӕд ӕмӕ туджы аргъ 50 хъуджы уыдис, уӕд уыцы лыгтӕй
алчидӕр уыди 25 хъуджы аргъ.
Цӕф-иу дзӕбӕх кодтой ирон хъӕдгоммӕгӕсджытӕ.
Уыдон ирон хостӕ кодтой кӕрдӕджытӕй ӕмӕ ӕндӕр
цӕмӕйдӕрты. Цӕфмӕ зилӕггаг дӕр ӕнӕ тӕрхонӕй фыста,
чи йӕ ныццавтаид, уый. Хъӕдгоммӕгӕсджытӕ истой афтӕ:
хъӕбӕрхоры нӕмыджы дӕргъӕн цӕфӕн иу хъуг. Кӕй
зӕгъын ӕй хъӕуы, цӕфмӕ зилӕггаг дӕр-иу дзӕвгар
бафыстой. Уыцы фиддонтӕ бирӕ кӕй ӕййӕфтой, уымӕ
гӕсгӕ-иу сӕ бирӕ лӕг бафидын нӕ фӕрӕзта ӕмӕ-иу баззад
ӕнӕ фидыдӕй. Ахӕм рӕстӕг дӕр-иу скодта, ӕмӕ-иу уый
фӕстӕ фыццаг цӕвӕджы амардтой.
Иргьӕвӕггагӕй чи фӕцӕф уа, уымӕн хи ӕгьдауӕй
кӕд исты бафидой, уый йеддӕмӕ тӕрхонмӕ не ’рцаеуы.
Уымӕн ӕмӕ йын, баиргъӕв мӕ, зӕгъгӕ, нӕ загъта.
Иргъӕвӕггагӕй чи фӕцӕф вӕййы, уый мӕсты дӕр нӕ
кӕны, уымӕн ӕмӕ ӕгады бынаты нӕ вӕййы.
РЫНЧЫНЫ-ИЯ кяыд
ДЗӔБӔХ КОДТОЙ
Ирон адӕмы ӕхсӕн фыццаг рӕстӕджыты дохтыртӕ
нӕ уыдис. Адӕймаг-иу куы фӕрынчын, уӕд-иу
йӕ бинонта хуыцаумӕ куывтой, нӕ рынчыны нын сдзӕбӕх
кӕн, зӕгъгӕ. Рынчын-иу хъуамӕ садаид алы хӕцгӕ низ-
тӕй — тифтӕ, хъуырнизтӕ ӕмӕ ӕндӕр ахӕмтӕй,
афтӕмӕй-иу райдыдтой фӕрсынмӕ цӕуын къулбадӕг
устытӕм, къамӕйфӕрсджытӕм, дӕснытӕм. Уыдон-иу сын
алы фӕлывд ныхӕстӕ кодтой. Дӕсны-иу бацамыдта,
дзырдӕн зӕгьӕм, афтӕ: «Уӕ рынчынӕн ахӕм ӕмӕ ахӕм
дзуары аххос у, ӕмӕ йын уыцы ӕхсӕвмӕ куывд скӕнут.
Бӕгӕны бахсидут, хуссары мӕнӕуы ссадӕй чъиритӕ скӕнут.
Стӕй кусарт дӕр агуры». Акастаид, ӕмӕ, рынчыны хӕдзар
цӕйбӕрц мулчы хицау уыд, уымӕ гӕсгӕ бацамыдтаид:
хъӕздыг хӕдзарӕн гал аргӕвдын, мӕгуырдӕрӕн — нӕл
фыс, кӕнӕ ӕндӕр исты.
Рынчыны бинонтӕ амал кодтой, къуырма, къулбадӕг
ус, дӕсны сын-иу цы бацамыдта, уый сӕххӕст кӕнынӕн.
Сӕ фосыл-иу хӕлттӕ ӕппӕрстой, кӕй хал схауа, уый
нывонд фӕуӕд, зӕгьгӕ.
Тиф нывӕндты коммӕ кӕм кӕсы, ӕмӕ-иу мӕгуыр
рынчын хос кӕныны фыдӕй сӕфтис, йӕ низимӕ-иу
тухӕнтӕ кодта. Рынчыныл-иу ӕрӕмбырд сты йӕ хӕстӕ-
джытӕ, йе ’мгӕрттӕ, йӕ хӕлӕрттӕ. Алчидӕр йӕхицӕн
хӕсыл нымадта рынчынмӕ хӕстӕгдӕр лӕууын ӕмӕ бадын.
Адӕм куывтой хуыцаумӕ ӕмӕ, къулбадӕг ус ӕй цы дзуары
аххос хуыдта уымӕ. Рынчыны раз цы адӕм ӕрӕмбырд,
уыдонӕй-иу бирӕйыл рынчыны низ бахӕцыд, ӕмӕ-иу дзы
мӕлгӕ дӕр акодтой. Рынчыны низӕй-иу бирӕтӕ куы
фӕрынчын сты, уӕд сӕ хуыздӕр ныхас уый уыдис, ацы
низ хуыцауы рауадзгӕ у, зӕгьгӕ, ӕмӕ-иу куывдтӕ кодтой.
Рынчыны цур ӕхсӕв-бонмӕ бадтысты, хъӕлдзӕг ӕй
дарӕм, зӕгьгӕ. Дзуар зарын уарзы, зӕгьгӕ-иу ӕхсӕв-бонмӕ
рынчыны цур зарыдысты, йе та хъисын фӕндырӕй цагътой.
Рынчынмӕ йе ’мгӕрттӕй иу ӕхсӕв чи нӕ фӕбадтаид,
уымӕн йӕ цард ад нӕ кодта, худинаг мын у, зӕгьгӕ.
Рынчынӕн арахъ кӕнӕ двайно дардтой, хос у, зӕгъгӕ. Ӕмӕ
рынчын уыцы карз нозтӕй куы сырх уыдаид, уӕлдайдӕр
йӕ уадултӕ, уӕд-иу загътой, табу хуыцауӕн, нӕ рынчынӕн
йӕ хуыз хорз у, ницы йын уыдзӕнис.
Ахӕм низтӕй-иу чи фӕрынчын, уыдонӕй искуы-иу
йеддӕмӕ нӕ ирвӕзтис. Уый дӕр, йӕ туг тыхджын кӕмӕн
уыдаид, ахӕм, иннӕтӕ-иу ӕнӕ дохтыры хосӕй бабын сты.
Йӕ цӕсгомыл сынкъ кӕмӕн ӕрзадаид, уымӕн-иу куывдтӕ
кодтой, йӕ цӕсгомыл дзӕбӕх рауадис, ӕмӕ йын тагъд
куывд хъӕуы, кӕннод фӕтӕрк кӕндзӕн, зӕгъгӕ. Ӕрӕджы
дӕр ма ахӕм сынкъ дохтыры хосӕй сӕрдын нӕ уагътой,
уый уазӕг у ӕмӕ хосы хъӕстӕ куы фӕуа, уӕд фӕтӕрк
кӕндзӕн, зӕгъгӕ.
Сывӕллӕттыл рын куы сысты, уӕд ирон адӕм
фӕзӕгъынц, дзуар у ӕмӕ йын куывдтӕ кӕнын хъӕуы,
зӕгъгӕ. Сывӕллӕттӕ хъахъхъӕд нӕ вӕййынц ӕмӕ,
кӕрӕдзимӕ кӕй фӕцӕуынц, уымӕ гӕсгӕ сыл бахӕцы
хъыпы (рын). Дзуарӕй чи рафады, уый цур ӕвзӕр ныхас,
ӕнӕфсӕрм ныхас нӕ фӕкӕнынц, сывӕллоны мадмӕ йӕ
лӕг ӕввахс нал фӕцӕуы (иу хуыссӕны нал фӕхуыссынц)
цалынмӕ сывӕллон сдзӕбӕх вӕййы, уалынмӕ: дзуар, дам,
фӕтӕрк кӕндзӕн, ӕмӕ сывӕллон амӕлдзӕн.
Рынчын сывӕллоны цур зӕронд устытӕ, цас гӕнӕн
ӕмӕ амал вӕййы, уыйас фылдӕр «табутӕ» фӕкӕнынц
Алардыйӕн ахӕм ныхӕстӕй: «Табу, Аларды, табу! Дардмӕ
дӕм кувдзыстӕм, хӕстӕгмӕ нӕм ма ӕрцу». Фӕлӕ-иу ирон
адӕмы сывӕллӕттыл рын куы сыстадис, уӕд-иу алы
сӕдӕйӕ дӕр амарди 60—70.
Чи ма дзы-иу баззадис, уыдоны тыххӕй та куывдтӕ
кодтой. Ӕцӕг Алардыйы кувӕндон хъӕумӕ хӕстӕг нӕ
арӕзтой. Афтӕ ӕнхъӕл уыдысты, цыма Алардыйы
кувӕндон хъӕумӕ хӕстӕг ран куы уа, уӕд сывӕллӕты
арӕхдӕ мардзӕн.
Алардыйы бынмӕ куывды чи цыдис, уыдон-иу хъуамӕ
сӕхи цынадтаиккой ӕмӕ ссыгьдӕг кодтаиккой, цӕмӕй,
сӕ сывӕллоны тыххӕй цы кувинӕгтӕ бахӕссой, уыдон
барстдӕр фӕуой ӕмӕ сӕм Аларды дыкккаг хатт хӕстӕг
мауал ӕрцӕуа.
Алардымӕ куывды ацӕуынц иумӕ. Алы сывӕллоны
бинонтӕ дӕр кусарт акӕнынц, гӕнӕн ӕмӕ амал куы уа,
уӕд урс уӕрыкк. Дӕснытӕ афтӕ амыдтой, зӕгьгӕ, дам,
урс уӕрыкк Алардыйжн барстдӕр вӕййы. Куывддзаутӕ
иумӕ Алардымӕ скувынц, цӕмӕй сын сӕ сывӕллӕттӕм
хӕстӕг ма ӕрцӕуа, фӕлӕ йӕм алы хатт дӕр афтӕ куывды
цӕудзысты.
Сывӕллӕттыл хӕлмаг куы бахӕцы, йе йӕ ӕхсӕв
хуыссӕг куы нӕ фӕахсы, уӕд бафӕрсынц дӕсныйы,
къулбадӕг усы. Уый сын бацамоны: «Авд куыройы сӕрӕй
сӕумӕрайсом дон сисут ӕмӕ дзы ӕртӕ майрӕмбоны
чъиритӕ скӕнут, ӕмӕ ӕз дӕр уӕд бацӕудзынӕн тутӕ
кӕнынмӕ». Кӕй зӕгъын ӕй хъӕуы, уыцы къулбадӕг усы,
дӕсныйы тутӕ ницы феххуыс вӕййынц.
Ӕргом хъӕдгом дзӕбӕх кодтой алыхуызон гумиры
хостӕй. Уыдис ирон ӕнахуыргонд хъӕдгоммӕгӕсджытӕ,
зӕрдаивӕй хостӕ чи кодта. Сӕры цӕф-иу дзӕбӕх кодтой
афтӕ: сӕр ӕртӕ-цыппар къухы бӕрц цӕф куы уыдаид, уӕд-
иу ӕй хъӕдгоммӕгӕсӕг раздӕр донӕй цӕхсадтаид, уый
фӕстӕ дзы-иу цӕвӕрдта комраз, цӕхджын стад къӕдзилӕй
(чъапӕйӕ), йӕ цӕхджынтӕ йын-иу кардӕй ацамадта,
афтӕмӕй. Иннӕ уӕнгты цӕфтӕн дӕр ахӕм хостӕ кодтой,
суанг хъамайы рӕхуыстӕн дӕр. Зӕнг кӕнӕ цонг куы
асастаид, уӕд уый та уыцы хъӕдгоммӕгӕсджытӕ бастой
халсаскимӕ (мӕнтӕджы уидӕгтимӕ), саст-иу баст ӕрцыди
фӕрсчытимӕ. Тӕфсӕг та дзӕбӕх кодтой двайнойӕ. Бирӕ
дзы-иу куы банызта рынчын, уӕд йӕ рыст нал ӕмбӕрста
ӕмӕ-иу загъта, гьеныр дзӕбӕх дӕн, зӕгъгӕ. Уыдӕттӕ кӕй
ницӕмӕн бӕззыдысты хосӕн, уый бӕлвырд у.
Тӕфсӕгӕй рынчын-иу зымӕг хъӕмп-дзӕгӕтты
хуыссыди хурмӕ ӕмӕ-иу йӕ низы тыхстӕй хӕрдмӕ хаудта.
Йӕ дӕндӕгтӕ кӕмӕн рыстысты, уымӕн сӕ-иу сластой
фидар бӕхсныгӕй.
Адӕмыл-иу стыр низ куы сыстадис, уӕд куывдтӕ
кодтой. Дӕсныйы амындӕй-иу хӕлттӕ сӕппӕрстой ӕмӕ,
цы галты хӕлттӕ схаудаиккой, уыдоны-иу адӕм семӕ
худистӕй заргӕ-зарын ӕрзилын кодтой хъӕуыл, цӕмӕй
сын дзуӕрттӕ бахатыр кӕной, ӕмӕ сын барст фӕуой сӕ
нывӕндтӕ. Галты сыкъатыл-иу бакодтой глази кӕнӕ дари
хӕцъилтӕ ӕмӕ хӕрдгӕтӕ. Устытӕ сын чъиритӕ хастой сӕ
размӕ, нысайнӕгтимӕ (15 капеччы урс ӕхцайӕ). Фӕлӕ
уыдӕттӕй пайда ницы уыд. 1889 азы цы халер уыд, уый
цӕй куывд урӕдта, дохтырты хос йедцӕмӕ!
Цыбырныхасӕй, дохтыртӕ кӕм нӕ уыдис, уым сӕ
дзӕбӕх кодтой ӕртӕ чъирийӕ ӕмӕ ӕртӕ суарийӕ.
Хосдзау-иу йӕ къух куы алыг кодта, йе йӕ къах, уӕд
ын йӕ хъӕдгомыл ӕвӕрдтой алы кӕрдӕджы сыфтӕ ӕмӕ
хӕлуарӕджы тынтӕ. Туг-иу куы нӕ урӕдта, уӕд дӕр ыл
хӕлуарӕджы тын кӕнӕ хӕцъилы сыгъдон ӕвӕрдтой.
Уыдырны та афтӕ дзӕбӕх кодтой ӕмӕ кӕнынц.
Хурбон, ӕппындӕр арвыл къӕм куыд нӕ уа, афтӕмӕй
туас атъыссынц уыдырныйы уидаджы бынты ӕмӕ йӕ
кардӕй алыг кӕнынц. Афтӕмӕй уыдырныйӕн йӕ уидӕгтӕ
ист куы фӕвӕййынц, уӕд сыл ныккӕнынц топпыхосы ссад,
цӕмӕй сӕ туг бирӕ ма рацӕуа, уый тыххӕй...
ФЫРТ КӔНЫНЫ ӔГЪДАЯ
Фырт кӕныны ӕгъдау ирон адӕммӕ афтӕ у. Дзӕбӕх
лӕппу куы фены исчи ӕмӕ йӕ куы бафӕнды,
уӕдӕ йӕм хӕстӕгдӕр куы уаин, дзӕбӕх куы цӕриккам,
зӕгьгӕ, уӕд ӕй сфӕнд кӕны йӕхицӕн лӕппу скӕнын.
Исты хъӕлдзӕгдзинады кӕнӕ ӕмбырды куы сӕмбӕлынц,
уӕд ын бамбарын кӕны, сӕ цуры цы адӕм вӕййы, уыдоны
раз фӕзӕгьы, мӕн фӕнды ацы лӕппуимӕ дзӕбӕх цӕрын
ӕмӕ йӕ кӕнын мӕхицӕн хъӕбул (лӕппу), зӕгьгӕ. Сӕ
цуры цы адӕм вӕййы, уыдон байхъусынц сӕ ныхӕстӕм,
лӕппуйы дзуапмӕ дӕр ӕмӕ йӕ йӕхицӕн лӕппу чи кӕны,
уый ныхӕстӕм дӕр, стӕй сӕм хӕстӕгдӕр бацӕуын ӕмӕ
сын арфӕ ракӕнынц, цӕмӕй кӕрӕдзийы дарын базоной
ӕмӕ сӕ амӕлӕты фӕстӕ сӕ цот дӕр уыцы хӕлардзинад
ахӕссой. Раттынц нуазӕнтӕ кӕрӕдзимӕ ӕмӕ зӕрдиагӕй
фӕзӕгьынц кӕрӕдзийӕн лӕппу ӕмӕ нӕныййарӕг фыд.
Уӕдӕй фӕстӕмӕ кӕрӕдзийы фӕхъахъхъӕнынц алы хъуыд-
даджы дӕр, кӕрӕдзиуыл хинӕй нӕ фӕцӕуынц. Кӕд фӕйнӕ
хӕдзары ӕмӕ фӕйнӕ мыггагӕй вӕййынц, уӕдцӕр сӕм сӕ
царды мидӕг уӕрст ницы вӕййы. Суанг ма сӕ дыууӕйы
мыггӕгтӕ дӕр уыцы хӕлардзинад фӕхъуыды кӕнынц ӕмӕ
хорз аргь фӕкӕнынц сӕ кӕрӕдзийы хӕстӕджытӕн дӕр.
Фырт тынгдӕр фӕкӕнынц, лӕппу кӕмӕн нӕ вӕййы,
ахӕм лӕггӕ, стӕй чызг дӕр фӕкӕнынц, йӕхицӕн чызг
кӕмӕн нӕ вӕййы, ахӕм устытӕ.
Цот кӕмӕн нӕ вӕййы, уый ма йӕхицӕн йе лӕппу, йе
чызг ӕрбакӕны йе ’фсымӕры цотӕй, науӕд та ӕндӕр
искӕмӕн йӕ хӕстӕджытӕй ӕмӕ йыл йӕ мулк ныффыссы.
Кӕннод та амал скӕны уырыссаг, йе ӕндӕр искӕцон
сывӕллонӕн, йӕ мулк кӕуыл ныффысса, ахӕмӕн.
ЛУТЭТПГГЛЭТТ ЛР’ЩГТ*	1?
Дыууӕ ӕмгары кӕрӕдзийы куы бауарзынц, йе та
ӕрмӕст сӕ иуы куы фӕфӕнды, уӕд скӕнынц
ӕрдхорд-ӕфсымӕртӕ. Уыцы ӕгъдау бакӕнынц се ’ннӕ
ӕмгӕртты цур, цӕмӕй сӕ адӕм зоной. Уыдон ард бахӕ-
рынц, уыцы бонӕй фӕстӕмӕ кӕрӕдзийы кӕй уарздзысты
ӕмӕ кӕрӕдзиуыл хинӕй кӕй никуы рацӕудзысты (афтӕ
сӕ кӕрӕдзийы бинонтыл дӕр ӕмӕ ӕфсымӕртыл дӕр).
Ардхӕрд вӕййы афтӕ. Кӕд уа, уӕд сызгьӕрин фондз
сомы цӕвӕрынц арахъы агуывзӕйы дзаджы. Уым сӕ цуры
цы адӕм фӕбады, уыдон дӕр сӕ иууылдӕр фӕуынынц,
афтӕмӕй сӕ иу йӕ къухмӕ райсы уыцы агуывзӕ ӕмӕ
фӕзӕгьы: «Хуыцау, уӕдӕ нӕ кӕрӕдзийы хъахъхъӕнгӕйӕ
бирӕ азты ӕмӕ бонты, цалынмӕ ӕгас уӕм, уалынмӕ
фӕцӕрын кӕн. Кӕрӕдзиуыл хинӕй, гадзрахатӕй куыд
никуы рацӕуӕм, уый адӕмы фарн дӕр ӕмӕ хуыцауы фарн
дӕр зӕгьӕд, чи хъусы, уыдон та нын фӕуӕнт ӕвдисӕн».
Ӕмӕ, нуазӕныл фӕхӕцы, афтӕмӕй дзы баназын кӕны
ӕрдхорд кӕимӕ фӕкӕны, уымӕн йе ’рдӕг. Уый фӕстӕ
иннӕ дӕр уыцы нуазӕн райсы йӕ къухмӕ ӕмӕ та уый дӕр
фӕзӕгьы, кӕрӕдзийы кӕрӕй-кӕронмӕ бирӕ куыд фӕуар-
зой, уый тыххӕй ныхӕстӕ ӕмӕ уый дӕр йӕхи къухӕй
хӕцгӕйӕ фыццагӕн баназын кӕны, агуывзӕйы ма цы арахъ
вӕййы, уый. Сӕ цуры цы адӕм вӕййы, уыдон сын бирӕ
фӕарфӕтӕ кӕнынц, цӕмӕй, цалынмӕ цӕрой, уалынмӕ
кӕрӕдзийы уарзгӕйӕ фӕцӕрой ӕмӕ кӕрӕй-кӕронмӕ хорз
ахӕссой се ’рдхорддзинад.
Ард чи фӕхӕры, уыдонӕн сызгъӕрин фондз сомы куы
нӕ вӕййы, уӕд агуывзӕйы цӕвӕрынц ӕвзист сомырдӕг.
Кӕд ӕппындӕр ницы уа, уӕд афтид арахъӕй дӕр ис ард
бахӕрӕн.
Ард чи бахӕры, уыдонӕн, фыццаджыдӕр, нӕ вӕййы
дзаума уӕрст. Кӕмӕн сӕ цы дзаума уа, уый фӕдарынц сӕ
дыууӕ дӕр, чи йыл куыд сӕмбӕлы, афтӕ. Сӕхицӕн хӕсыл
нымайынц кӕрӕдзийы хӕдзӕрттыл арм дарын, кӕрӕдзийы
хӕдзӕрттӕ хъахъхъӕнын.
Дыууӕ ӕмгары ӕрдхӕрдтӕ куы скӕнынц, уӕдӕй
фӕстӕмӕ дыууӕ хӕдзары бинонтӕ дӕр кӕрӕдзиуыл тынг
феууӕндынц ӕмӕ кӕрӕдзийы тынг фӕуарзынц. Лӕппутӕн
кӕрӕдзийы хотӕ ӕмӕ ӕфсымӕртӕ вӕййынц хи хотӕ ӕмӕ
ӕфсымӕрты хуызӕн. Ӕрдхорд-ӕфсымӕртӕй ахӕмтӕ вӕй-
йы, ӕмӕ дзы иуы, мыййаг, исчи куы амара, уӕд иннӕ йе
'рдхорд-ӕфсымӕры туг райсын йӕхицӕн хӕсыл фӕнымайы.
Суанг ма дыууӕ мыггаджы дӕр фӕуарзынц кӕрӕдзийы.
Ард чи бахӕры, уыцы лӕппутӕй иу иннӕйы мыггаджы
ӕхсӕн куы вӕййы исты хъуыддаджы тыххӕй, уӕд ӕй
фӕхонынц хи ӕфсымӕр.
Ӕрдхорд-ӕфсымӕртӕ кӕрӕдзийы афтӕ тынг фӕны-
майынц ӕмӕ фӕуарзынц, ӕмӕ сӕ алкӕцы дӕр йӕ хӕрз
мадӕй райгуыргӕ ӕфсымӕрӕн нӕ зӕгъдзӕн йӕ сусӕг
ныхӕстӕ, фӕлӕ сӕ йе ’рдхорд ӕфсымӕрӕн зӕгьдзӕнис.
Дыууӕ ӕрдхорд-ӕфсымӕры сӕ кӕрӕдзийы, мыййаг,
куынӕуал фӕуарзынц, иумӕ хорз куы нӕуал фӕцӕрынц,
уӕд сыл адӕм фӕхудынц, уыдон сӕ ард, куыд ӕмбӕлы,
афтӕ нӕ ахастой, зӕгъгӕ. Ӕмӕ уыцы худинагӕй тӕрсгӕйӕ,
бирӕ ӕрдхорд-ӕфсымӕртӕ сӕ ардбахӕрд нӕ фехалынц сӕ
царды кӕронмӕ. Суанг ма сын се ’рдхордцзинад сӕ цот
дӕр нӕ фехалынц. Ахӕмтӕн адӕм арфӕтӕ фӕкӕнынц. Йӕ
’рдхорддзинад чи фехалы, уый адӕм фӕхонынц мӕнгард,
ӕмӕ йыл ничиуал феууӕнды.
Ӕрдхорддзинад ӕнӕ фехалгӕ ахастой, дзырдӕн зӕ-
гъӕм, Хадыхъатӕ ӕмӕ Цӕлыккатӕ. Ард чи бахордта, уыдон
амардысты, фӕлӕ сӕ цот уӕддӕр кӕрӕдзийы уарзынц.
ДОНДЗАЯ ЯСТЫТЫ ӔГЬДӔЯТТӔ
Ирон адӕм хӕхбӕсты цардысты тынг уынгӕг рӕтты,
уымӕн ӕмӕ сыл зӕхх не ’ххзессыди. Хъӕутӕ
арӕзтой ахӕм рӕтты, ӕмӕ-иу сӕ фылдӕрмӕ дон хӕстӕг
нӕ уыд. Дон хӕссын хъуыди дардӕй — къуыстилты. Ус-иу
йӕ астӕуыл бабаста чъылдым баз, къуыстилы тигъыл фидар
куыд хӕцыдаид ӕмӕ къуыстил дӕлӕмӕ куыд нӕ быры-
даид, афтӕ, стӕй-иу уӕлейы йе уӕхсчытӕй къуыстил мӕ
ауагъта къуыстилбӕндӕн ӕмӕ-иу афтӕмӕй хаста къуыстил,
донӕй йе дзаг, афтӕмӕй. Къуыстилы-иу цыдис ӕртӕ-
цыппар бедырайы. Кӕй зӕгъын ӕй хъӕуы, уыцы цыппар
бедырайы ӕнцон хӕссӕн нӕ уыдысты. Уӕлдай зындӕр
уыдис дон хӕрдмӕ хӕссын.
Устытӕ-иу донмӕ куы ацыдысты, уӕд-иу бирӕ
фӕныхас кодтой, алчи дӕр-иу йӕ хъӕстытӕ, йӕ мӕстытӕ,
йе цы дзӕбӕхдзинадыл цӕры, уыцы ныхӕстӕ кодта. Ӕд
къуыстилтӕ дӕр-иу байдыдтой лӕууын.
Ус-иу донмӕ куы ацыдис, уӕд-иу скуывта донычыз-
джытӕм, цӕмӕй, цы дон хӕссы, уым уа амондджын доны
14 Рагон ӕмӕ нырыккон ирон ӕгьдӕуттӕ
ӕртах. Куывта Донбеттыртӕм дӕр, цӕмӕй донхъуаг макуы
баззайой.
Сылгоймаг чындзы куы ацӕуы, уӕд ын йӕ ног хӕдзар
цалынмӕ чъиритӕ скӕной ӕмӕ донхӕссӕн бынатмӕ,
донычызджытӕм куывды ацӕуа, уалынмӕ нӕ фӕцӕуы
донмӕ. Дон чъизи куы вӕййы, уӕд устытӕ фӕдзурынц:
«Абад, абад, донычызджытӕ дӕумӕ кӕсынц». Уый
фӕдзурынц, цӕмӕй тагъддӕр абада ӕмӕ чъизи мауал уа.
ДЗЫРДЯАТ
Адыли — дӕргьбарӕн, 71 сантиметры бӕрц. Пайдагонд
дзы цыди метрон системӕмӕ рахизыны размӕ.
Асмускӕ — уырыссаг ӕвзагӕй ӕрбайсгӕ дзырд. Ам:
джиранкайы ӕстӕм хай (50 граммы бӕрд) тамако (Кӕс
«Джиранка»),
Атынӕг (цыргьисӕн бон) — рагон бӕрӕгбон; ӕрмӕст
уыцы бонӕй фӕстӕмӕ-иу бавнӕлдтой хортӕ ӕмӕ
уыгӕрдӕнтӕ кӕрдынмӕ.
Ӕвӕрд — ам: дугьон бӕхтӕ дугьы кӕцӕй рауайынц,
уыцы бынат. Афта хуыйнынц хъузӕттӕ лӕууӕн бынӕттӕ
дӕр.
Ӕртхурон — стыр чъири Ногбоны бӕрӕгбонмӕ.
Цӕвӕрдтой-иу дзы бирӕ цыхт, фиу, ӕмӕ уыди тынг
дзаджджын ӕмӕ зынхӕрӕн. Хъуамӕ дзы бинонтӕй алчидӕр
хай бахордтаид. Ӕндӕр хӕдзайрагӕн дзы нӕ лӕвӕрдтой,
нӕ, дам, фӕтчы, зӕгъгӕ. Ӕртхуронӕн кодтой, бинонтӕ
цал уыдысты, уал гуылы, артхуроны хъӕбынтӕ. Хордта сӕ
хӕдзары хистӕр лӕг.
Ӕрцыхъӕд — къудзийы мыггаг, уисты къудзийы хуызы
зайы атагъаты.
Басыл — ногбоны бӕрӕгбонмӕ конд гуыл. Басылтӕ-иу
лӕвӕрдтой чысыл лӕппутӕн, уӕлдайдӕр, хӕдзармӕ
«хӕдзаронтӕ» кӕнынмӕ чи ӕрбацыдаид, уыдонӕн.
Бӕлдӕрӕны хуыцаубон — рагон бӕрӕгбон, уыдис-иу
куадзӕны фӕстӕ хуыцаубоны. Иуӕй-иутӕ уыцы бон
хонынц ӕндыснӕджы бон.
Бонгӕн — дзывырӕй иу бон цас бахуым кӕнын
бантыстаид, уый бӕрц зӕххы хай. Раджы заманты зӕххы
ас нымадтой бонгӕнтӕй.
Глази — зӕлдаг хъуымацы мыггаг.
Гоцъоби — чысыл дурын.
Дӕллӕгуыр — юбкӕ; дӕллӕгуыраг — юбкӕйы фаг
хъуымац.
Дӕуыры ӕхца — пысылмӕттӕ марды бон молломӕ цы
ӕхца раттынц мӕгуыртӕн байуарыны тыххӕй, уыдон.
Джиранка — уӕзбарӕн, 410 граммы бӕрц. Уӕзӕгтӕ
джиранкатӕй барстой метрон системӕмӕ рахизыны размӕ.
Дзесхо — фыццаг заманы-иу ирон лӕппу ус куы ӕрхаста,
уӕд иуцасдӕр рӕстӕг ӕрвыста йӕ къухылхӕцӕджы хӕдзары.
Сӕхимӕ цыдис ӕрмӕст талынджы, ӕхсӕвыгон, хистӕртӕй
ӕфсӕрмы кодта. Цӕмӕй йын ӕргом цӕуыны бар уыдаид,
уый тыххӕй сӕххӕст кӕнын хъуыди бӕрӕг ӕгьдау, ӕмӕ
гье уыцы ӕгьдау хуынди «дзесхо».
Къуыстил — нарӕг даргъ хъӕдын мигӕнӕн дон
хӕссынӕн, иуӕй-иу рӕтты та — царв цӕгъдынӕн дӕр.
Лакъами — хъӕбӕрхоры зад-иу балуӕрстой, сызмӕстой-
иу ӕй цыхтызмӕст ӕмӕ йа цыхты ӕвӕрд ныккодтой
мӕнӕуы ссады хыссӕйы мидӕг, уый фӕста-иу ӕй кьӕйыл
сарыдтой дыууӕрдыгӕй дӕр, стӕй йӕ арты сфыхтой. Уый
хуынди лакъами.
Султъы — стад галдзари ӕрчъиаджы даргь уадздзаг, йӕ
уӕрх дзабыры уафсы давргьӕн куыд уа, афтӕ лыггондӕй.
Тъӕпӕнбын — стыр ӕрхуы аг бӕгӕны фыцынӕн.
Хуымилиаг — фыццаг заманы-иу афтӕ хуыдтой, дзуары
номыл цы куывд арӕзтой, уымӕн нысайнаг— хорӕй.
Цӕвдар — цикъӕ.
Цыты чызг — фыццаг заманы афтӕ хуыдтой, марӕджы
мыггаг-иу сӕ туджджынтӕн ӕнӕ ирӕдӕй моймӕ цы чызг
радтой бафидауыны тыххӕй, уый.
Ӕппӕтирон адӕмон ӕхсӕнадон
змӕлд «Стыр Ныхас»
НЫРЫККОН КРОН
ӔГЪДӔУТТӔ

Разныхасы бӕстӕ
Ирон адӕм куы равзӕрдысты, уӕдӕй абонмӕ цӕрынц ӕмӕ
ирвӕзынц сӕ хорз ӕгъдау, ӕфсарм ӕмӕ лӕгдзинады руаджы,
Хуыцауы фӕрцы. Наци иннӕ адӕмты ’хсаен зыны ӕмӕ ӕрттивы
цыкурайы фӕрдыгау ӕрмӕстдӕр йӕ культурӕйы руаджы.
Культурӕйы сӕйраг хай та сты адӕмы ӕгъдау ӕмӕ ӕфсарм, ӕнусты
дӕргьы кӕй бахъахъхъӕдтой, уыцы удварны хӕзнатӕ. Се ’хсӕн,
ӕнӕмӕнг, стыр бынат ахсынц бӕрӕгбӕттӕ, куывдтӕ, зианы
ӕгьдӕуттӕ, уыдон царды куыд бӕрӕггонд цӕуынц, уый.
Ирон ӕгьдӕутты тыххӕй бирӕ ӕрмӕг рацыд мыхуыры, фӕлӕ
цард цӕуы размӕ, ӕгьдӕуттӕ дӕр кӕнынц йе ‘мдзу, ӕмӕ сты
фӕлтӕрӕй-фӕлтӕрмӕ хуыздӕрӕй дӕттинаг ӕмӕ ӕххӕстгӕнигаг.
Уыдӕттӕ хынцгӕйӕ 2002 азы 25 июны газет «Рӕстдзинад»-ы
мыхуыргонд ӕрцыд нырыккон ирон ӕгьдӕутты тыххӕй къаннӕг
чиныджы проект.
Бакуыстой йыл «Стыр Ныхас»-ы ӕгвдӕутты комитеты уӕнггӕ,
сӕ сӕргьы Мырзаганты Мухарбег, афтӕмӕй.
Чиныг адӕмы зӕрдӕмӕ фӕцыд. Цы фиппаинӕгтӕ йӕм
бахастой, уыдонмӕ та ногӕй лӕмбынӕгӕркастысты «Стыр Ныхас»-
ы совет ӕмӕ комитеттӕ.
2007 азы та чиныджы проект фидаргонд ӕрцыд Ӕппӕтирон
адӕмы 6-ӕм радон съезды, кӕцы йӕ куыст кодта горӕт Цхинвалы.
Мыхуырдзы кӕнӕм хицӕн сӕргӕндтӕ.
КЯЫВДТӔ
Ирон адӕм куывдтӕ бирӕ кӕнынц ӕмӕ уый ӕвзӕр
нӕу. Адӕм кӕрӕдзимӕ цӕуынц, сӕ цӕхх ӕмӕ кӕрдзын
хӕрынц иумӕ. Хуыцаумӕ кувынц ӕмӕ дзы хорздзинад
курынц. Куывдтӕ фылдӕр кӕнынц, адӕймаг фыдбылызӕй
куы аирвӕзы, уӕззау низӕй куы сдзӕбӕх вӕййы, балцӕй
дзӕбӕхӕй куы сыздӕхы, бинонтӕ ног хӕдзары куы
ӕрцӕрынц, йӕ хӕстӕг къабӕзты куы ӕрхоны, лӕппу куы
райгуыры, кӕхцгӕнӕнты ӕмӕ а.д.
Куывдтӕ хӕрын ӕмӕ нуазыны тыххӕй не сты. Куывд
у ӕгъдау, фидауц ӕмӕ уарзондзинады хъуыддаг. Кӕнынц
ӕй, цӕмӕй хӕстӕджытимӕ, къабӕзтимӕ, сыхбӕстимӕ,
ӕрдхӕрдтимӕ Хуыцаумӕ скувой ӕмӕ хъӕлдзӕгӕй семӕ
фӕбадой.
Алы адӕймаг дӕр куывды хъуамӕ йӕхи ӕвдиса
ӕгьдауджынӕй, хиуыл хӕцын хъӕуы хӕрд ӕмӕ нозтӕй.
Нӕ фыдӕлтӕ-иу куывдмӕ куы цыдысты, уӕд-иу сӕ
хӕдзӕртты бахордтой ӕмӕ куывды фыдхӕрд нӕ кодтой,
цыдысты йӕм ӕгьдауы тыххӕй.
Куывды хъусын хъӕуы, демӕ фынгыл цы адӕм бады,
уыдонмӕ. Кад дӕттын хъӕуы хистӕртӕн ӕмӕ кӕстӕртӕн
дӕр. Алы лӕг дӕр хъуамӕ хъуыды кӕна, адӕм ӕм кӕй
кӕсынц, уӕлдайдӕр та кӕстӕртӕ, ӕмӕ хъуамӕ йӕхи
ӕвдиса ӕгьдауджынӕй, архайа, цӕмӕй йыл макӕй зӕрдӕ
фӕхуда, кӕстӕртӕ дзы исты хорздзинад райсой.
Фӕстаг рӕстӕг кӕстӕртӕ хистӕртӕн уырдыг нал
фӕлӕууынц ӕмӕ уый раст нӕу. Цыфӕнды фынгӕвӕрды
дӕр бадты адӕмы раз хъуамӕ лӕууа уырдыгыстӕг. Уымӕй
кӕстӕртӕн тӕригъӕд нӕ хъӕуы. Хъӕуы сӕ ахуыр кӕнын,
уымӕн ӕмӕ сомбон уыцы кӕстӕр баддзӕн хистӕры
бынаты.
Куывды размӕ хӕдзары хицау снысан кӕны (хуыздӕр
уыдзӕн, йӕхӕдӕг сын куы зӕгьа, уӕд), йӕ кӕрты чи
уыдзӕн уынаффӕгӕнӕг, бадты хистӕр чи уыдзӕн, ӕфсин-
тӕ. Рагацау хонӕг ӕрвыст ӕрцӕуы адӕммӕ дӕр (гӕнӕн
нӕй, уӕд бон раздӕр).
Куывды хистӕрӕн сбадын кӕнын хъӕуы карджын,
арӕхстджын, ӕгъдау хуыздӕр чи ратдзӕн, ахӕм лӕджы.
Хистӕр бады фынджы ныхмӕ, йӕ фӕйнӕ фарс та
хистӕр фӕлтӕрӕй дыууӕ лӕджы. Уыдон дӕр хъуамӕ уой
ӕвзӕрст лӕгтӕ, ирон ӕгъдӕуттӕ хорз чи зоны, ахӕмтӕ.
Куывды уазӕг куы сӕмбӕлы ӕмӕ уый ӕрыгон
адӕймаг куы уа, уӕд ын бар раттынц кӕстӕртимӕ
сбадынӕн, хистӕрӕн та — хистӕртимӕ, дыккаг хистӕрӕй.
Хистӕрты раз вӕййы ӕртӕ ӕртӕдзыхоны, кусарты сӕр
ӕмӕ бӕрзӕй. Бӕрзӕй ӕвӕрд вӕййы сӕрӕн йӕ галиу фарс,
кусарты рахиз уӕн та (фыс куы уа, уӕд) - хицӕн тӕбӕгьы;
нуазӕнтимӕ ӕрвитынӕн та сцӕттӕ кӕнынц ӕртӕ фӕрсчы
ӕмӕ сгуы. Уыдон сты кады тыххӕй. Хистӕрты раз ма вӕййы
хицӕн тӕбӕгьы сыгъдӕг агуывзӕтӕ. Хистӕр нуазӕнтӕ куы
фервиты, уӕд уырдыгыстӕг сыгьдӕг агуывзӕты ӕркӕны,
цы нозт ӕмбӕлы, уый.
Куывды адӕм бадынц ӕнӕ худтӕй, кувгӕйӕ иууылдӕр
сыстынц, кӕстӕртӕ сӕ уӕлхъус уырдыг лӕууынц ӕмӕ
иууылдӕр ӕмдзыхӕй «оммен» кӕнынц. Хистӕрӕн йӕ рахиз
къухы вӕййы бӕгӕныйы къус, галиу къухы — базыг. Дыккак
хистӕрмӕ — нозт ӕмӕ ӕртӕ фӕрскӕй физонӕг. Ӕртыккаг
хистӕрмӕ — нозт ӕмӕ кусарты раззаг хуылфыдзаумӕттӕй
физонӕг (ӕнӕкъай хӕйттӕй: 3, 5, 7, 9). Хистӕр скувы ӕмӕ
кувӕггаг авӕры, куывд кӕй номыл у, уымӕ, кӕнӕ та,
йӕ разы уырдыг чи лӕууы, уыцы кӕстӕртӕм. Уыдон ӕнӕ-
дзургӕйӕ ацаходынц базыгӕй, нуазӕнӕй ӕмӕ чъиритӕй.
Дыккаг ӕмӕ ӕртыккаг хистӕртӕ сӕ куывды кӕнынц
цыбыр ныхас. Дыккаг хистӕр нуазӕн ӕмӕ ӕртӕ фӕрскӕй
физонӕг авӕры бадты ӕртыккаг фынгмӕ. Ӕртыккаг хистӕр
та — бадты кӕстӕртӕм. Кӕстӕртӕ кувинӕгтыл бирӕ нӕ
дзурынц, хистӕртӕй ӕфсӕрмы кӕнынц. Кувинӕгтӕй
ацаходынц ӕнӕуӕлдай ныхӕстӕй. Физонджытӕ ӕрлыгтӕ
кӕнынц ӕмӕ сӕ фынгтыл айуарынц. Фынг ӕвӕрын
райдайын хъӕуы хистӕртӕй.
Куывды ӕртӕ лӕгӕн вӕййы иу фынг ӕвӕрд. Алы
адӕймаджы раз дӕр ӕвӕрын хъӕуы тӕбӕгь, вилкӕ, кард,
агуывзӕтӕ ӕмӕ къухтӕсӕрфӕн гӕххӕтт (салфеткӕтӕ).
Циндзинад рӕсугъд кӕнынц хъазт ӕмӕ зард.
Сыхбӕстӕй исчи зианджын куы вӕййы, уӕд дзы
хӕдзары хицау, науӕд хистӕртӕ ракурынц хатыр, бар ратт
хъӕлдзӕгдзинад саразынӕн, зӕгьгӕ.
Кӕстӕр фӕсивӕд фынджы уӕлхъус нӕ бадынц, фӕлӕ
кафынц ӕмӕ зарынц. Хистӕртӕ сын хъазтмӕ арвитынц
арфӕйы нуазӕн.
Куывды ӕмбӕлы хъӕлдзӕг зарджытӕ кӕнын. Бадты
зарӕг чи кӕны, уымӕн йӕ къухы вӕййы нуазӕн. Ӕппӕты
фыццаг ныззарынц хистӕртӕ, стӕй йӕ айсынц иннӕтӕ,
уӕлдӕр ӕй сисынц кӕстӕртӕ. Бадты адӕм зарӕгӕн
хъырнынц. Нӕ фыдӕлтӕ арӕх зарыдысты Уастырджийы
зарӕг хохы дӕр ӕмӕ быдыры дӕр.
Цхй, хохы Уастырджийы хорзӕх, хохы Уастырджи!
Цӕй, кувӕг адӕмы куывдтӕ дзӕбӕхӕй ӕри/ӕуой,
Уастырджи!
Цхй, арфх ракӕн дӕ кувӕг адӕмхн, хохы Уастырджи!
Ракӕс-ма, уселх бхрзондӕй ныллӕгмӕ арфӕтсе ракӕнай!
Гъей, гъей, хъӕбӕр хохы Уастырджи, табу,
дӕ хорзӕх нӕ уа, гъей!
Гъей, дӕ кувӕг адӕм дӕумсе кувгӕ куы кӕнынц,
Гъей, ракӕс ӕмӕ сын арфӕтх ракӕн,
Табу дххицхн, бӕрзонд Уастырджи!
Кувӕг адӕмы куывдтытх дӕм дзӕбхх фӕкӕсӕнт.
Уӕ хъӕбӕр хохы Уастырджи, мах дӕ ныфсӕй куы ирерӕм.
Нӕ буц нывондӕгтӕ дын барст фӕуӕнт!
Мах сымах ныфсӕй кувагг стсем хохы дӕр
ӕмӕ быдыры дӕр.
Нӕ фсендаггон дсер — де уазсег, Уастырджи,
ӕмӕ нӕ бынӕттон дӕр.
Уасгергий зар
Цхй, Уасгергимӕ баковӕн, базарӕн,
Е’ уазсег ан, е’ уазӕг, лӕхъуӕнтӕ!
Бӕрзондӕй ракӕсӕ, рафӕлгӕсӕ,
Нӕ сугъзӕрийнӕ базургин,
Мӕнсе дӕ мӕгур иуазгутӕмӕ,
Ӕма де 'уазӕг фӕуусентӕ, Уасгерги!
Иуазгутӕ дӕр де уазӕг,
Фусун дӕр де ’уазсег, Уасгерги!
Бӕрзондбӕл бадӕг, разӕй ку цӕуай,-
Фӕстӕмӕ нее багъӕуай кӕнӕ!
Фӕстеггсей ку уай, сугъдӕг Уасгерги,
Уӕд-еу нӕ дӕ базури буни бакӕнӕ!
Цӕй сугъзӕрийнӕ базургин
Рӕсти Уасгерги!
Бӕрзондӕй нӕмӕ ракӕссе.
Ниллӕгмӕ нӕ бафӕдзӕхсӕ.
Барзондбӕл бадӕг Уасгерги,
Де ’уазсег ан, де 'уазӕг!
Хонхи Уасгергий зар
Уарайдсе ра, уа-ӕгъай-дӕ-ра,
Гъӕйтт, уарайдӕ-ра, гъай, гъай-гъай!
Нее хонхи сугъзӕрийнӕ базургин бӕрзонд Уасгерги!
Нӕ хонхи сугъзӕрийнӕ фонсиуарӕг бӕрзонд Уасгерги!
Дӕлӕ будури — нее бӕлциренттсе,
Нӕ бселциренттӕ - де ’уазагг,
Нее хонхи бӕрзонд Уасгерги!
Комитеты уӕнгтӕ ӕмӕ Ирыстоны цӕрджытӕ курынц
ирон адӕмӕй: уӕ хорзӕхӕй, Хуыцаумӕ ӕмӕ зӕдтӕм кувут.
Ӕрмӕст уыцы куывдтӕй ма аразӕм арвистон. Нӕ хъӕуы
ерыс кӕнын фылдӕр баназын ӕмӕ бахӕрынӕй, ӕгьдау-
халӕн митӕ кӕнын, уӕд кӕрӕдзимӕ нал фӕхъусӕм,
кӕрӕдзийӕн аргь нал фӕкӕнӕм ӕмӕ иуӕй-иутӕй рауайы
загьдкъахӕг ӕмӕ ӕгьдаухалджытӕ.
Адӕмы йӕ куывдмӕ чи хоны, уый хуынд адӕмӕй ӕхца
ма исӕд, йӕ цӕхх ӕмӕ йӕ къӕбӕр ма уӕй кӕнӕд. Вӕййы
афтӕ дӕр, ӕмӕ куывдмӕ бацыдтӕ, уӕд сылгоймаг дӕ разы
алӕудзӕн тетрад ӕмӕ ручкӕимӕ. Уыцы хъуыддаг мауал
кӕнӕм. Ирон адӕм бӕркад уӕй никӕд кодтой. Хъыгагӕн,
иуӕй-иутӕ куывды фӕстӕ ӕрбадынц ӕмӕ фӕнымайынц,
сӕ куывд цас пайда ӕрхаста, уыцы ӕфтиаг.
ЧЫЗГӔРВЫСТ ӔМӔ ЧЫНДЗХАСТ
1.	Лӕппу ӕмӕ чызг кӕрӕдзийы зӕрдӕмӕ куы
фӕцӕуынц, куы сфӕнд кӕнынц сӕ цард баиу кӕнын, уӕд
лӕппу ракуры бар чызгӕй, цӕмӕй йӕм минӕвӕрттӕ
барвита. Уый фӕстӕ лӕппу хъуыддаг бамбарын кӕны йӕ
бинонтӕн. Бинонтӕ бауынаффӕ кӕнынц, снысан кӕнынц
минӕвӕрттӕ.
2.	Чызг дӕр йӕ бинонтӕн бамбарын кӕны, уазджытӕ
сӕм кӕй ӕрбацӕудзӕн, уый. Чызджы бинонтӕ сӕхи
бацӕттӕ кӕнынц се ’рбацыдмаг.
3.	Минӕвӕрттӕ вӕййынц ӕртӕ-фондз адӕймаджы
(хъуамӕ дзы уа лӕппуйы сыхаг, хӕдзары бинонтӕй кӕнӕ
хӕстӕджытӕй иу лӕг). Вӕййы афтӕ дӕр, ӕмӕ къухылхӕцӕг
ацӕуы минӕвӕрттимӕ. Фыццаг цыдӕн ӕмбӕлы усгур
лӕппуйӕн йӕ минӕвӕрттимӕ бацӕуын, фӕлӕ уый семӕ
не рбады, хицӕн уатмӕ йӕ бакӕнынц. Хӕдзары бинонтӕ
усгур лӕппуйы куы нӕ фӕзонынц, уӕд ӕй сӕхӕдӕг дӕр
бацагурынц фенынмӕ.
4.	Минӕвӕрттӕн скӕнынц фынг. Хистӕрӕн сын
фӕбады сыхаг нӕлгоймаг кӕнӕ та чызджы мыггагӕй ас
лӕг. Хистӕр басиды Хуыцауы тыххӕй. Дыккаг сидт фӕзӕгьы
Уастырджийы тыххӕй. Уыцы сидты фӕстӕ уазджыты хистӕр
ныхасы бар ракуры ӕмӕ бамбарын кӕны, цы хъуыддаджы
фӕдыл ӕрбацыдысты, уый.
5.	Бинонтӕм разыйы дзуапп куы вӕййы, уӕд бадты
хистӕр уазджытӕн фӕзӕгьы, мӕнӕ кӕрӕдзийы фенӕм,
хионтимӕ бауынаффӕ кӕнӕм, зӕгьгӕ, ӕмӕ уын иннӕ
цыдӕн нӕ фӕндон зӕгъдзыстӕм. Разы куы нӕ вӕййынц,
уӕд та минӕвӕрттӕн ӕргом фӕзӕгьынц, ацы хъуыддаджы
фӕдыл сымахӕн махмӕ фӕндаг нӕй, зӕгъгӕ.
6.	Фыццаг заман-иу цалдӕргай азтӕ дзырдтой чызгыл.
Фӕлӕ ныр ахӕм рӕстӕг нал у. Иугӕр лӕппу ӕмӕ чызг
кӕрӕдзийы уарзынц, ӕгьдауыл сӕ цард иу кӕнынц, уӕд
уый хорздзинад у ӕмӕ сын сӕ фӕндаг ма халӕм, афоныл
сын хъӕуы дзуапп раттын.
7.	Фыццаг заманты фидыдтой лӕппуйы хӕдзары,
федтой-иу, лӕппуйӕн хӕдзар ис ӕви нӕ, кӕдӕм бацӕу-
дзӕн сӕ чызг. Ныр арӕхдӕр фидауынц чызджы хӕдзары.
8.	Минӕвӕрттӕ фылдӕр хатт чызджы хӕдзармӕ
фӕцӕуынц хуыцауӕхсӕвы кӕнӕ дыццӕгӕхсӕвы. Нӕй сын
ӕрвитӕн сабатӕхсӕвы кӕнӕ майрӕмӕхсӕвы. Къуыримӕ
чызджы хӕстӕджытӕ сӕ фӕндон баиу кӕнынц. Дыккаг хатт
куы рбацӕуынц минӕвӕрттӕ, уӕд сӕм бинонтӕ ракӕсынц
дзӕбӕхдӕр цӕстӕй. Гӕнӕн ӕмӕ амал куы уа, уӕд
минӕвӕрттӕн ивӕн нӕй.
9.	Минӕвӕрттӕ дыккаг хатт куы бацӕуынц, уӕд сӕ
мидӕмӕ бахонынц. Ӕфсинтӕ ӕрцӕттӕ кӕнынц фынг-
ӕвӕрд, фӕлӕ уал сын раздӕр сӕ разы ӕрӕвӕрынц уазал
хӕринаг. Дыууӕ-ӕртӕ сидты фӕстӕ минӕвӕртты хистӕр
бамбарын кӕны бадты хистӕрӕн ӕмӕ фӕзӕгьы, куыд
баныхас кодтам, афтӕ ӕрбацыдыстӕм дзуапмӕ, зӕгьгӕ.
Хистӕр сын разыйы дзуапп куы ратты, уӕд ӕфсинтӕ
фынгмӕ рахӕссынц ӕртӕ чъирийы. Уазджыты хистӕр
мысайнаг ӕрӕвӕры чъириты раз. Мысайнаг дӕттынц, йӕ
фадат кӕмӕн куыд амоны, афтӕ. Бадты хистӕр ӕртӕ
чъирийы скувы ӕмӕ бафидауынц. Фидаугӕйӕ фысымтӕ
кусарт куы нӕ акӕной, уӕд уый аипп нӕ уыдзӕн.
10.	Куы бафидауынц, уӕд фысымтӕ ӕмӕ уазджытӕ
кӕрӕдзийы къухтӕ райсынц. Минӕвӕрттӕ бацӕуынц
ӕфсинтӕм ӕмӕ уыдонӕн дӕр арфӕ ракӕнынц, хъуыддаг
хаир уӕд, зӕгьгӕ.
11.	Фидыды фӕстӕ баныхас кӕнынц, чындзӕхсӕв кӕд
уыдзӕн, ууыл. Бауынаффӕ кӕнынц, цал адӕймаджы
уыдзӕн чындзхӕсджытӕ, стӕй ма ӕндӕр хъуыддӕггыл.
12.	Хатгай чындзхасты бон кӕнынц фидаугӕ дӕр. Уӕд
фидауджытӕ чындзхӕсджытӕй чызджы хӕдзармӕ рацӕ-
уынц раздӕр. Чындзхӕсджыты ӕрбацыдмӕ бафидауынц,
стӕй семӕ чындзӕхсӕвы ӕрбадынц.
13.	Фидыды фӕстӕ минӕвӕрттӕ бацӕуынц ӕфсинтӕм.
Кӕрӕдзийӕн ма иу хатт арфӕ ракӕнынц, нӕ хӕстӕгдзинад
фарнимӕ уӕд, зӕгьгӕ. Фыццаг заманы фидаугӕйӕ хӕдзары
бинонтӕ кодтой кусарт — фыс, уӕрыкк. Лӕппуйы хӕдзармӕ
ӕрвыстой фидауӕггаг: ӕртӕ чъирийы, нозт ӕмӕ кусарттӕй
хай (ӕртӕ фӕрсчы). Ныртӕккӕ кусарт кӕнынц стӕм хатт.
Ӕфсинтӕ уазджытӕн нуазӕнтӕ авӕрынц, уыдон сын арфӕ
ракӕнынц ӕмӕ сӕ аназынц, уый фӕстӕ алчидӕр стьолыл
нуазӕнимӕ къаффетты аргь ӕрӕвӕры.
14.	Ныры рӕстӕджы лӕппуйы хӕдзарӕй не мбӕлы
кусӕрттаг домын, нозт, хойраг ӕмӕ лӕвӕрттӕ. Чызджы
бинонтӕ цыбыркъух куы уой, уӕд сын лӕппу йӕ хӕстӕ-
джытимӕ баххуыс кӕны, сӕхимӕ райсынц иуӕй-иу
фӕлхӕстӕ чызгӕрвитынӕн.
15.	Фидыдӕй иу къуыри фӕстӕдӕр сиахс къухылхӕцӕ-
гимӕ, ӕмдзуарджынимӕ, йе мгӕрттимӕ (фондзы онг)
чызджы хӕдзармӕ бакӕны сусӕг цыд. Семӕ бахӕссынц
лӕвӕрттӕ ӕмӕ адджинӕггӕ. Ирон ӕгьдауы ма ис тиуы цыд.
Ныртӕккӕ уыцы ӕгъдау бирӕтӕ нал кӕнынц, фӕлӕ йӕ
кӕнын хъӕуы. Ус чи ракуырдта, уымӕн кӕд ӕфсымӕр ис,
уӕд уый хуыйны тиу (кӕд цалдӕр ӕфсымӕры, уӕд та тиутӕ).
Уыдон дӕр чындзӕхсӕвы размӕ чызджы хӕдзармӕ
акӕнынц тиуы цыд, нӕ ног чындзы бабӕрӕг кӕнӕм,
зӕгьгӕ. Семӕ ахӕссынц къаффеттӕ ӕмӕ лӕвӕрттӕ мадӕн
ӕмӕ чындзӕн. Афтӕ дӕр ӕмбӕлы: сиахс йӕ ӕфсымӕртимӕ
иумӕ ацӕуынц ӕмӕ уӕд хуыйны сиахс ӕмӕ тиуы цыд.
Уыцы ӕгъдау хӕстӕгдзинад кӕрӕдзиуыл бӕтты суанг
фидыдӕй фӕстӕмӕ.
16.	Сиахсы цыдмӕ каистӕ ӕрбахонынц ӕрыгон
фӕсивӕды, вӕййы дзы хъазт ӕмӕ фынгӕвӕрд.
17.	Лӕппуйы бинонтӕ рагацау (цалдӕр боны раздӕр)
сӕрмагондӕй фехъусын кӕнынц чындзхӕсджытӕн. Уыдо-
нӕн вӕййы хистӕр. Хистӕр вӕййы чындзхӕссӕг сылгой-
мӕгтӕн дӕр.
18.	Чындзхӕссӕг ӕрвитынц ӕгъдауджын, зарын ӕмӕ
кафын чи зоны, ахӕм кӕстӕрты. Чындзхӕсджыты хистӕр
вӕййы кадцжын, ӕгьдӕуттӕ хорз чи зоны, ахӕм лӕг.
19.	Чындзӕхсӕвмӕ ӕмӕ чындзхӕссӕг цӕуынц ӕрмӕст-
дӕр хуынд адӕм. Ӕнӕхонгӕйӕ цӕуын худинаг у. Чындзхӕс-
джыты нымӕц ӕдӕппӕтӕй хъуамӕ дӕс ӕмӕ ссӕдзӕй
фылдӕр ма уа.
20.	Хӕдзары хицау чындзхасты бон чындзхӕсджыты
ӕрбахоны иу-дыууӕ сахаты раздӕр йӕ хӕдзармӕ. Хицӕнӕй
сӕ (ӕрмӕстдӕр уыдоны) ӕрбадын кӕнынц фынджы уӕл-
хъус. Кӕрӕдзийы базонынц. Чындзхӕсджыты хистӕр ӕмӕ
фысымтӕй кӕмӕн ӕмбӕлы, уыдон хъуамӕ ма ауадзой хӕд-
дзу чындзхӕссӕг. Хистӕр скувы ӕртӕ чъирийы. Фӕкӕнынц
ӕрмӕстдӕр ӕртӕ сидты: Стыр Хуыцау, Уастырджи ӕмӕ
бӕркады тыххӕй. Хистӕр бамбарын кӕны чындзхӕсджытӕн
сӕ хӕстӕ, цӕмӕй хӕрзӕгъдауӕй сӕхи равдисой, сӕхиуыл
фӕхӕцой карз нозтӕй, тызмӕг ныхас ма кӕной.
21.	Чындзхӕсджыты хистӕр сылгоймагӕн баргонд
вӕййы, чызджы хӕдзармӕ цы хуын ӕрвыст цӕуы, уый
радзурын ӕмӕ равдисын.
22.	Хъуамӕ чындзӕхсӕв райдайа 2-3 сахаты фӕстӕдӕр
чындзхӕсджыты ацыдӕй, цӕмӕй чындзы ӕрбахӕссынмӕ
бадт ма фехӕла. Уый у хъӕлдзӕгдзинад ӕмӕ фидауы хорз
хъазтӕй, рӕсугъд фӕндырдзагъдӕй, кӕфтытӕй, зарджытӕй.
Цалынмӕ чындзхӕсджытӕ чындзы хистӕрты размӕ
ӕрбахоной, уӕдмӕ не ’мбаелы фынгӕй сыстын, чындзӕх-
сӕвӕй ацӕуын, хъазт фехалын.
23.	Чындзхӕсджытӕ хъуамӕ ацӕуой ӕмӕ фӕстӕмӕ
здӕхой афоныл, ууыл бацархайӕнт сӕ хистӕр ӕмӕ
къухылхаецаег. Ӕрӕгмӕ куы ’рбаздаехынц, уӕд ӕгъдау
фехӕлы, стӕй чындзӕхсӕвӕй бирӕтӕ ацӕуынц.
24.	Чындз хӕсгӕйӕ не ’мбаелы:
♦	машинӕтӕ тагъд скъӕрын, кӕрӕдзийӕ хицӕнтӕ
кӕнын;
♦	чындзы фӕндаг ӕхгӕнын ӕмӕ лыг кӕнын;
♦	чындзхӕссӕг чызг давын ӕмӕ ӕмбӕхсын;
♦	фӕндыр ӕмбӕхсын, уыдӕтты тыххӕй ӕхца домын;
♦	хӕцӕнгарзӕй гӕрӕхтӕ кӕнын;
♦	хылкъахӕн митӕ ӕмӕ тызмӕг ныхӕстӕ кӕнын;
♦	чындзы цыртдзӕвӕнтӕм кӕнын (фӕлтау ӕй бахон
аргъуанмӕ кӕнӕ дзуары бынмӕ);
♦	фӕрасыг уӕвын;
♦	хистӕрӕн хай дӕттын;
♦	къухылхӕцӕгӕй ӕмӕ ӕмдзуарджынӕй ӕхца домын
чындзы дарӕс скӕныны тыххӕй. (Худинаг уӕд ӕндӕр
ӕфсӕнттӕй дӕр ӕхца домын);
♦	ӕнӕ чындзхӕсджыты хистӕрӕй чындзы бадтмӕ
бакӕнын (лӕппуйы хӕдзары).
25.	Чындзӕхсӕвы фидауц у ирон фӕндыр. Кӕстӕр фӕ-
сивӕд хъуамӕ хъазты ӕмдзӕгъд кӕной, кафой ӕмӕ зарой.
Ирон чызгӕрвыст ӕмӕ чындзӕхсӕвы хъуамӕ уа ирон ӕгьдау.
А фӕстаг рӕстӕджы ирон циндзинадмӕ ӕххуырсын
байдыдтам алыхуызон музыкантты. Уыдон цӕгьдынц ӕндӕр
адӕмты музыкӕ, зарынц ӕндӕр ӕвзӕгтыл. Сӕ хъӕрахстӕй
адӕм кӕрӕдзийы дзырд нал фембарынц, хъӕлдзӕг-
дзинадӕй рауайы ӕгьдаухӕлд, иудзырдӕй, арвистон. Уый
у цӕттӕ фыдбылыз ирондзинадӕн, нӕ цӕуы адӕмы
зӕрдӕмӕ ӕмӕ йӕ мауал кӕнӕм.
Ирон хъӕлдзӕгдзинады (чызгӕрвысты, чындзхасты,
куывды) хъуамӕ уа ирон ӕгьдау, ирон зарӕг ӕмӕ ирон
кафт. Уым нӕ хъӕуынц, нӕ фидауынц ӕххуырст музыкант-
таг ӕмӕ артисттӕ. Фӕлтау ахуыр кӕнӕм нӕ фӕсивӕды ирон
зарджытӕ ӕмӕ кӕфтытыл, ирон фӕндырӕй цӕгъдын,
цӕмӕй нӕм уа ӕгьдау, цӕмӕй ма фесӕфа нӕ ирон фарн.
Артистты фӕстӕ фӕсивӕд нал уӕнддзысты фӕндырӕй
цӕгьдын, кафын ӕмӕ зарын, нӕ сӕ кӕндзысты ахуыр.
Нӕ циндзинад фидауы адӕмӕй, адӕмы хъӕлдзӕгдзинадӕй,
уый у кӕстӕрты хъомылады хос, ӕмӕ йӕ дарддӕр афтӕ
хӕссӕм царды.
26.	Фӕндырдзӕгьдӕг хъуамӕ йӕ хъус дара хистӕртӕм.
Кувӕг куы сыста ӕмӕ куы дзура, уӕд йӕ фӕндыры цагьд
бауромӕд. Хъӕуы ӕфсарм ӕмӕ ӕгъдау. Алы хъуыдцагӕн дӕр
ис рад ӕмӕ бынат.
27.	Чызджы хӕдзарӕй лӕппуйы хӕдзармӕ ӕрвыст
вӕййы хуын ӕмӕ мыдыкъус цайцымӕн уидгуытимӕ.
Уидгуыты нымӕц вӕййы 10-15. Хуыны вӕййы ӕртӕ
чъирийы, кусартӕй хай, нозт.
28.	Чындзхӕсджытӕ заргӕ ӕмӕ фӕндырдзӕгъдгӕ
ӕрлӕууынц чызджы хӕдзары дуармӕ. Сӕ зарӕджы вӕййы
ахӕм ныхӕстӕ:
Ой, фӕцхуӕм уӕм, фӕцӕуӕм уӕм,
Ой, амондджын къах фӕхӕссӕм!
Ой, уе ’хсӕв хорз уа, нӕ фысымтӕ!
Ой, хӕрзӕмбӕлӕг ныл сӕмбселд!
Ой, уӕлӕ хъӕды — давонджын!
Ой, нӕ хъуыддӕгтӕ — амондджын!
Рацӕуынц фысымтӕ, сӕ къухтӕ сын райсынц ӕмӕ сӕ
бахонынц чындзӕхсӕвмӕ.
Кӕстӕр фӕсивӕд ӕххуыс кӕнынц хуындзаутӕн
хӕдзармӕ сӕ хуын бахӕссын.
Чындзхӕсджыты размӕ нӕ хъӕуы нозт хӕссын.
29.	Фысымтӕ чындзхӕсджытӕн саразынц хицӕн фынг.
Хистӕрӕн сын фӕбады фысымтӕй ӕвзӕрст адӕймаг.
Фысымтӕй ма цалдӕрӕй бадынц уазджытимӕ. Чындзхӕс-
джыты хистӕр хъуамӕ бада, кусарты сӕр кӕм ӕвӕрд
вӕййы, уым (сӕйраг бадты фысымтимӕ дыккаг хистӕрӕн).
30.	Чындзӕхсӕвы фынгыл алкӕмӕндӕр йӕ разы
ӕвӕрын хъӕуы тӕбӕгь, вилкӕ, агуывзӕ, салфеткӕ. Сӕ
разы ӕнӕмӕнг хъуамӕ уа уырдыгыстӕг. Хистӕры раз
рагацау ӕвӕрӕм тӕбӕгъты хуылфы сыгьдӕг агуывзӕтӕ
нуазӕнтӕ ӕрвитынӕн.
31.	Хистӕры раз вӕййы ӕртӕ чъирийы, сӕр ӕмӕ бӕр-
зӕй — галиуырдыгӕй ӕмӕ уӕн, фысы кусарт куы уа, уӕд.
Скувыны размӕ астӕуккаг уӕливых фӕбырын кӕнын
хъӕуы рахизырдӕм, уӕллагта — галиуырдӕм. Ӕртӕ хистӕр-
мӕ вӕййы кусартӕй кувинӕггӕ:
15 Рагоп ӕмӕ нырыккон ирон ӕгъдӕугтӕ
♦	Хистӕрмӕ - базыг;
♦	Дыккаг хистӕрмӕ - физонӕг ӕртӕ фӕрскӕй;
♦	Ӕртыккаг хистӕрмӕ — физонӕг раззаг хуылфыдзау-
мӕттӕй.
32.	Хистӕртӕ куы фӕкувынц (1-аг гаджидау), уӕд бадты
адӕм иууылдӕр бӕгъӕмсарӕй лӕууынц ӕмӕ хъусынц.
Къухылхӕцӕг, ӕмдзуарджын ӕмӕ кӕстӕр фӕсивӕд
лӕууынц хистӕрты раз ӕмӕ иууылдӕр «оммен» кӕнынц.
33.	Хистӕр скувы ӕмӕ аходинаг базыг ӕмӕ иу чъири
авӕры къухылхӕцӕгмӕ, дыккаг хистӕр - ӕмдзуарджын-
мӕ, ӕртыккаг хистӕр - бадты кӕстӕртӕм.
34.	Иу сахаты бӕрц куы абадынц, уӕд къухылхӕцӕг
ӕмӕ ӕмдзуарджын нуазӕнтимӕ ӕрбацӕуынц хистӕртӕм,
цӕмӕй сын бар радтой сӕ хойы фенын ӕмӕ йыл йӕ
чындздзон дарӕс скӕнынӕн. Чындзхӕсджытӕ хъуамӕ
афоныл бацагурой чындзы фыды ӕмӕ йын раарфӕ кӕной.
35.	Чызджы ӕфсымӕр кӕнӕ та хӕстӕгдӕр ӕрвадӕлтӕй
иу нӕлгоймаг иунӕгӕй бацӕуы чызгмӕ ӕмӕ йын
бафӕдзӕхсы: «Абонӕй фӕстӕмӕ дӕ цард уыдзӕн ӕндӕр
хӕдзары, ӕндӕр бинонты ӕхсӕн ӕмӕ нын кадхӕссӕг у.
Хуыцау дӕ фӕндараст фӕкӕнӕд ӕмӕ амондджын у, дӕ
цард дӕхи фӕндиаг уӕд!». Уый фӕстӕ бар радты чызгыл
йӕ чындздзон дарӕс скӕнынӕн.
36.	Къухылхӕцӕг кӕнӕ ӕмдзуарджын къаффетты аргь
радты, сӕ хойӕн йӕ чындздзон дарӕс чи скодта, уыдонӕн.
37.	Чындзы заргӕ ӕмӕ фӕндырдзӕгъдгӕ ракӕнынц йӕ
уатӕй.
Уӕ, нана, дӕ райсомы уатӕфснайӕг,
Дӕ изӕры уатгӕнӕг, дӕ уазӕджы
Фынгаразӕг, дӕ кӕрт фӕлгонцгӕнӕг,
Дӕ гӕрзтӕхсӕг, дӕ итувӕрӕг,
Дӕ лыспкегхуыйӕг, дӕ кӕрты фидауц,
Чындзы куы цӕуы.
Ратт-ма нын фӕндаг йӕ райгуырӕн хӕдзарӕй
Йӕ ирерӕн хӕдзармӕ.
Зӕгъ-ма нын зӕрдӕбынӕй «фӕндараст»!
Йӕ акъахдзӕф йӕ райгуырӕн хӕдзарсен
Фӕуыдзӕн амонды хос.
Дыгуронау та афтӕ:
Цӕугӕ, цхугӕ, уӕ ӕрауа-рӕйд-уа,
Рауа-уарайда-уай!
Уасгерги ’ма Никола, финдзи цотӕ!
Фӕстӕмӕ имӕ боцхаст кизгӕ киндзи ку иреуй!
Де ’зӕйрон уатгӕнӕг,
Дӕ сӕумон уатеаег,
Де ’зсейрон артгӕнӕг,
Дӕ сӕумон артгӕнӕг киндзи ку иргуй!
Хуарз фӕндарастбӕл баковӕ!
Фӕндагбӕл фӕндараст!
Аци адӕми кувд дин ибӕл ӕриреудзӕнӕй!
Бууати цардамондӕй бацӕрдзӕнӕй!
Йӕ рахиз кьухыл ын фӕхӕцы къухылхӕцӕг, йӕ галиу
къухыл чындзхӕсджытӕй иу чызг, чызджы фарсмӕ цӕуы
ӕмдзуарджын. Заргӕ ӕмӕ фӕндырдзӕгьдгӕ бацӕуынц
хистӕртӕм. Бадты адӕм иууылдӕр сыстынц. Хистӕрты раз
фысымтӕ ӕрӕвӕрынц ӕртӕ чъирийы, кусартӕй хай ӕмӕ
нозт. Хистӕртӕ сӕ скувынц. Фӕндараст фӕзӕгъынц
чындзӕн, ӕмӕ йӕ уый фӕстӕ заргӕ ӕмӕ фӕндырдзӕгъдгӕ
машинӕмӕ ракӕнынц. Заргӕ фӕкӕнынц чындзхӕссӕг
кӕстӕр фӕсивӕд. Сӕ зарды вӕййы ахӕм ныхӕстӕ:
Гъей, нӕ фысымтӕ, хӕрзбон!
Гъей, уазджытӕ, фӕндараст!
Гъей, фӕхӕссӕм ӕй, фӕхӕссӕм!
Гъей, амондимӕ фӕцӕусем!
Гъей, ам уын фарн ныууадздзӕн!
Гъей, йемӕ дӕр фӕхӕсдзӕн!
Гъей, амондимӕ фӕирерат!
Гъей, нӕ фысымтӕ, хӕрзбон!
Гъей, хайыр нын уа уӕ лӕвар!
Гъей, ӕмбӕлӕг — хӕрзӕмбӕлӕг!
Гъей, амондджын цард фӕкӕнат!
15*
Гъей, уарзонӕй фӕцӕрат!
Урс бӕлон уӕлдӕфы фӕуӕлгоммӕ!
Рараст рӕсугъд чызг йӕ цӕрӕндонмӕ!
38.	Ис ма ахӕм ӕгьдау. Чызджы хӕдзары ӕфсинтӕ
ӕрцӕттӕ кӕнынц хуын — сиахсӕггаг (ӕртӕ хӕбизджыны,
дзидзайы хай, карк кӕнӕ гогыз ӕмӕ нозт). Уыцы хуын
хъуамӕ райса, лӕппуйы хӕдзарӕн кӕнӕ мыггагӕн сиахс
чи у, ахӕм адӕймаг. Хуын чи ӕрцӕттӕ кодта, уыдонӕн
уый ратты къаффетты аргъ. Уыцы хуынӕн сиахс кад скӕны
йе ’мгӕрттимӕ дыккаг бон йӕ хӕдзары кӕнӕ ӕндӕр ран.
39.	Иу ӕгьдауӕн ис аивӕн. Усгуры йӕ чындзӕхсӕвы
мауал ӕмбӕхсӕм. Уадз, ӕмӕ хъӕлдзӕгдзинады уӕд
кӕстӕртимӕ. Ӕцӕг, йӕхи куыд ӕмбӕлы, афтӕ дарӕд.
40.	Лӕппуйы хӕдзары чындзы бакӕнынц фӕндыр-
дзӕгьдгӕ ӕмӕ заргӕ хистӕрты размӕ. Чындз йӕ сӕрӕй
ӕртӕ хатты ӕркувы. Чызджы хӕдзарӕй цы хуын рарвитынц,
уый хистӕртӕ скувынц. Уый фӕстӕ чындзы бакӕнынц
хистӕр сылгоймӕггӕм афтӕ заргӕйӕ:
Ой, фӕцхуӕм уӕм, фӕиреуӕм,
Ой, фарнимӕ уӕм фӕцхуӕм.
Ой, амонд немӕ фӕхӕссӕм.
Сырддонцъиу бӕласӕй ратахти,
Бӕласы къалиуыл абадти.
Чындздзон чызг хӕдзарӕй рараст и,
Иннӕ хӕдзармӕ бараст и.
Ой, фарн фӕцӕуы, не фсинтӕ!
Хӕрзӕмбӕлӕг ӕрбаут,
Уазджыты хӕдзармӕ баксенут,
Дзӕбӕх цӕстӕй сӕм ракӕсут!..
Уым чындз ӕртӕ хатты йӕ сӕрӕй ӕркувы къонамӕ.
Хистӕр сылгоймӕгтӕ фӕцин кӕнынц чындзыл. Ацы ран
чындз бирӕ нӕ фӕвӕййы. Уый фӕстӕ фӕсивӕд заргӕ ӕмӕ
фӕндырдзӕгьдгӕ чындзы бакӕнынц йӕ уатмӕ. Чындз йӕ
уатмӕ бахизы рахиз къахӕй. Уым фӕсивӕд кафынц ӕмӕ
зарынц.
41.	Нӕлгоймагӕн чындзимӕ акафын уыдис стыр кадыл
нымад ӕмӕ чындзимӕ чи акафы, уый йын ӕгьдау скӕны.
42.	Куыд бауынаффӕ кӕной бинонтӕ, уымӕ гӕсгӕ
чындзӕхсӕвы изӕрӕй кӕнӕ та дыккаг бон хызисӕг чындзы
хыз сисы. Сӕрзӕды хӕцъил (тырыса) бафидар кӕны
хӕдзары къулыл, цармӕ ӕввахс (рӕбынӕй).
43.	Чындзӕн сыхӕгтӕй кӕнӕ хӕстӕджытӕй вӕййы
кӕнгӕ мад. Кӕнгӕ мады хӕс хатгай йӕхимӕ райсы
къухылхӕцӕджы бинойнаг, куыд баныхас кӕной, афтӕ
(вӕййы ӕрмӕстдӕр иу кӕнгӕ мад). Кӕнгӕ мад йӕ «чызгӕн»
хуын ӕрбахӕссы, йӕ цӕст ӕм дары ӕмӕ йын амоны ног
царды хъуыддӕгтӕ.
44.	Хызисты фӕстӕ чындзмӕ рахӕссынц мыды къус.
Уаты вӕййынц ӕрмӕстдӕр сылгоймӕгтӕ ӕмӕ сывӕллӕттӕ.
Къусыл фӕхӕцы кӕнгӕ мад. Сылгоймӕгтӕн радыгай чындз
авӕры фындзыкӕлмӕрзӕн ӕмӕ мыды хай ӕд уидыг.
Чындзӕн йӕхицӕн дӕр ӕмбӕлы ацаходын мыдӕй, ӕрмӕст
сыгьдӕг уидыгӕй.
45.	Фӕстагмӕ кӕстӕр фӕсивӕд мыды къус аскъӕфынц
ӕмӕ йӕ бахӕрынц. Къус фӕстӕмӕ афтидӕй раттынц
хӕдзары бинонтӕн. Афтид къус балӕвар кӕнын ӕмбӕлы
къухылхӕцӕгӕн.
46.	Чындзимӕ вӕййы чындзӕмбӕлттӕ. Уыдон ӕхсӕв
лӕппуйы хӕдзары баззайынц, дыккаг бон сын лӕвӕрттӕ
ракӕнынц ӕмӕ хуындзӕуттимӕ ацӕуынц.
47.	Дыккаг бон чындзӕн йӕ цӕгатӕй ӕрбахӕссынц хуын.
Хуындзӕуттӕ вӕййынц ӕрыгон фӕсивӕд — 10-15 адӕйма-
джы — лӕппутӕ ӕмӕ чызджытӕ. Хуындзӕуттӕй хистӕр
сылгоймаг радзуры ӕмӕ равдисы чызджы хӕдзарӕй ӕрвыст
хуын. Хуыны ӕнӕмӕнг вӕййы хуын мыггаджы хистӕрӕн,
хӕдон, ӕртӕ кӕрдзыны, нозт ӕмӕ карк. Уый сын кад кӕны
йӕ сыхӕггимӕ. Хуындзӕуттӕн саразынц хъазт ӕмӕ фынг.
Хӕдзары уавӕрмӕ гӕсгӕ сын акӕнынц кусарт — фыс кӕнӕ
уӕрыкк.
48.	Хуыны дзаумӕтты номхыгьд куы фӕдзурынц, уӕд
чемоданы исчи ныппары йӕ худ кӕнӕ кӕлмӕрзӕн. Уымӕн
Ирон чындзӕхсӕв

хуынӕй кӕнынц лӕвар (куатӕ, фындзыкӕлмӕрзӕн,
сӕрбӕттӕн ӕ.а.д.), уый у адӕмы хъӕлдзӕг кӕнынӕн.
49.	Чындзӕхсӕвы чындзы тиу уатмӕ куы бацӕуы, уӕд
йемӕ бахӕссы къаффеттӕ. Афтид къухӕй куы бацӕуы, уӕд
ын чызджытӕ йӕ худ аскъӕфынц ӕмӕ ӕрцагурынц
къафеттӕ.
50.	Чындзӕхсӕвы изӕрӕй сиахс йе ’мгӕрттимӕ ацӕуы
йӕ каистӕм. Бахӕссынц лӕвӕрттӕ чындзы мадӕн: къабайаг
ӕмӕ къаффеттӕ.
51.	Чындзӕхсӕвы хистӕрӕн бадын кӕнын хъӕуы, ирон
ӕгьдӕуттӕ хорз чи зоны, ӕгьдау раттынмӕ рӕвдз чи у,
ахӕм карджын адӕймаджы. Хӕдзары хицау хистӕры
бацагуры цалдӕр боны раздӕр.
Фынг ӕвӕргӕйӕ алы хӕринаг дӕр ӕвӕрын райдайын
хъӕуы хистӕртӕй. Хистӕртӕн сӕ разы ӕнӕмӕнг хъуамӕ
уой фӕрсчытӕ ӕмӕ сины хӕйттӕ, хицӕн тӕбӕгьы та —
уӕны хай. Уӕнмӕ кардӕй ӕвналӕн нӕй. Хъӕуы йӕ цалдӕр
сидты фӕстӕ фыдызгъӕлӕй фӕхицӕн кӕнын ӕмӕ
хистӕры раз ӕрӕвӕрын.
52.	Алы адӕймаджы раз дӕр хъуамӕ уой агуывзӕтӕ дон
ӕмӕ нозтӕн, тӕбӕгътӕ, вилкӕ ӕмӕ ӕндӕр хӕрыны
мигӕнӕнтӕ ӕмӕ къухсӕрфӕн гӕххӕтт (салфеткӕ).
53.	Кувгӕйӕ хистӕр рахиз къухӕй фӕхӕцы нуазӕныл,
галиу къухӕй та, цы йӕм ӕмбӕлы кусартӕй, уыцы
кувинагыл. Фынджы хистӕр кувы бӕгӕныйӕ.
54.	Фынгыл аив нӕу карз нозт ӕмӕ хӕрынӕй
кӕрӕдзимӕ хатын. Алчидӕр хъуамӕ ӕвдиса йӕ хорз ӕгьдау.
Бадты адӕмӕй чи цы нуазы, уый алкӕмӕн дӕр йӕхи бар у.
Фыдхӕрд ӕмӕ фыднозт ӕнӕгьдаудзинад у.
55.	Фынджы бадт ӕмӕ ӕгъдау хуыздӕр уыдзӕн, ӕртӕ
хистӕрӕй фӕстӕмӕ иннӕтӕ хӕрз гыццыл куы дзурой, уӕд.
Дӕргьвӕтин ныхас нӕ фидауы гаджидауы, ӕмбӕлы цыбыр
ӕмӕ аив ныхас.
56.	Цӕмӕй фынгыл нӕ фыдӕлты кад ӕмӕ ӕгъдау уа,
уый тыххӕй:
—	хистӕрты ӕвастӕй фынгӕй мачи стӕд;
—	хъазтмӕ цӕуынмӕ бар ратты хистӕр;
—	тамако мачи дымӕд;
—	хистӕр хъуамӕ уайдзӕф кӕна, чи рӕдийы,
уыдонӕн;
—	хъусын хъӕуы хистӕртӕм, уыдонмӕ дӕлейӕ
уӕлӕмӕ мачи дзурӕд;
—	нуазӕн фынгмӕ куы рбахӕссой, уӕд ныхас кӕнын,
хӕрын ӕмӕ нуазын фӕуромын хъӕуы, сыстын ӕмӕ кад
раттын хъӕуы нуазӕнӕн;
—	ӕдзух дӕ зӕрдыл лӕууӕд: ды уазӕг дӕ ӕмӕ дӕ алы
ныхас ӕмӕ фезмӕлд хъуамӕ уой аив, дӕхи ӕнӕгьдауӕй
ма равдис;
—	йӕхи ӕнӕгъдауӕй чи ӕвдисы, уый ма ивар кӕнӕм
карз нозтӕй, фӕлтау ын хистӕр йӕ аипп йӕ цӕстмӕ
бадарӕд;
—	хистӕрты раз ӕмбӕлы уырдыгыстӕг (цины фынгӕн
уый фӕлӕууы йӕ рахиз фарс). Карз нозт ын ма дӕттӕм,
зонд ын амонӕм, ахуыр ӕй кӕнӕм ирон ӕгьдӕуттыл. Бадты
фӕстӕ йын хистӕртӕ раарфӕ кӕнынц.
57.	Бадты кӕрон дыккаг кӕнӕ ӕртыккаг хистӕр арфӕ
ракӕны фынджы хистӕрӕн, хорз ӕгъдау дзы кӕй
сӕвӕрдта, уый тыххӕй.
58.	Стыр чындзӕхсӕв ма кӕн, фӕхон дӕ хӕстӕджыты
ӕмӕ хиуӕтты, ӕмӕ дӕ чындзӕхсӕвы ӕгьдау дӕр уыдзӕни
ӕмӕ бӕркад дӕр. Ныртӕккӕ бирӕ амалхъом адӕм
чындзӕхсӕвтӕ райдыдтой ресторанты кӕнын. Уым исынц
чындзы хыз дӕр. Уый раст нӕу. Цы фӕвӕййы Сӕры зӕды
тырыса? Чындзӕн йӕ хыз исын хъӕуы, цы хӕдзармӕ
ӕрбакъахдзӕф кодта, уым.
59.	Аив нӕу адӕмы уынгты ӕмӕ уазал бынӕтты бадын
кӕнын, хъуамӕ циныл цин кӕной зӕрдиагӕй, зӕрдӕ-
рухсӕй.
60.	Чындзхӕсджытӕй бирӕтӕ цӕуынц сӕхи машинӕтыл.
Ӕгӕр бирӕ бавӕййынц ӕмӕ сӕрфат нал вӕййы. Хорз уаид,
рог машинӕтӕ къаддӕр, фӕлӕ автобусы заргӕ ӕмӕ
фӕндырдзӕгъдгӕ цӕуын. Лӕппуйы хӕдзарӕй чындзхӕс-
джытӕ иумӕ куыд ацӕуынц, афтӕ фӕстӕмӕ дӕр хъуамӕ
иумӕ ӕрбаздӕхой заргӕ ӕмӕ фӕндырдзӕгъдгӕ. Ӕгӕр тагъд
цӕуын нӕ хъӕуы, уый фыдбылыз хӕссы. Нозтджын
адӕймаг ма тӕрӕд машинӕ.
61.	Чындзӕхсӕвы бадтӕй адӕм куы сыстынц, уӕд
сывӕллӕттӕ ныххӕлоф кӕнынц фынгтыл, алырдӕм
хӕссынц хӕрд ӕмӕ нозт. Хуыздӕр уаид, уыдонӕн рагацау
адджинӕгтӕ раттын, цӕмӕй фынгтӕм ма ’вналой ӕмӕ
фыдахуыр ма кӕной.
62.	Чындзӕхсӕвы рӕстӕг бинонтӕ (лӕппуйы ӕмӕ чыз-
джы хӕдзары дӕр) бабар кӕнынц сыхӕгтӕй иу адӕймагӕн,
уынаффӕгӕнӕг у, зӕгъгӕ. Уый йӕ хъус дары, цӕмӕй
циндзинад аив ӕмӕ рӕсугъддӕр ацӕуа, уымӕ. Уый вӕййы
сӕрӕн, адӕмы ’хсӕн кад ӕмӕ ӕгъдау ӕвӕрӕг.
63.	Худинагыл нымад уӕд, лӕппуйӕ, чызгӕй, кафын
нӕ комын «нӕ зоныны» охыл. Хъазты ерыс кӕнын хъӕуы
хуыздӕр кафт ӕмӕ зардӕй.
64.	Бинонты ’хсӕн, рӕвдауӕндӕтты ӕмӕ ӕппӕт
скъолаты нӕ кӕстӕрты ахуыр кӕнын хъӕуы кафын ӕмӕ
зарыныл, нӕ хорз ӕгъдӕуттӕ зонын ӕмӕ ӕххӕст кӕныныл.
65.	Адӕймагмӕ хъуамӕ уа ӕгъдау ӕмӕ ӕфсарм, уӕд
йӕ фӕстӕ ныууадздзӕн хорз цот, кад ӕмӕ хорздзинад. Уый
уыдзӕн йӕ кӕстӕртӕн, йӕ мыггагӕн, ирон адӕмӕн
фӕзминаг хъуыддаг, нӕ царды бындур.
Ирыстоны кӕстӕртӕй курӕм: бинонты хъуыддаг кӕнут
афоныл! Арфӕ уын кӕнӕм: уӕ фӕдыл сывӕллӕттӕ уӕд
бирӕ, амондджын хъӕбултӕ уын уӕнт, Ирыстонӕн стыр
кад скӕнӕнт! Сывӕллӕттӕ схӕссын ӕнцон нӕу, фӕлӕ
хал халӕн ӕххуыс у. Уыдон куы рахъомыл уой, уӕд
сӕхӕдӕг амал кӕндзысты. Нӕ адӕм бирӕ ӕмӕ ӕгьдауджын,
кӕрӕдзийӕн адджын, фидар ӕмӕ ӕмзонд куы уой, уӕд
нын цӕрын дӕр ӕнцондӕр уыдзӕн, ӕмӕ нӕм ахӕм фарн
ӕмӕ амонд уӕд!
МАРДЫ ӔГЪДӔЯТТӔ
Марды ӕгъдӕуттӕ Ирыстоны хъӕуты кӕнынц
алыхуызон. Алчидӕр растыл нымайы, цы
ӕгьдӕуттыл сахуыр, уыдон. Кӕнгӕ та сӕ хъуамӕ кӕнӕм
иухуызӕн, цӕмӕй нӕ кӕстӕртӕ иу ӕгъдау кӕной,
алырдӕм ма хӕцой ӕмӕ уӕд нӕ суйтӕ кӕндзыстӕм.
Мӕрдджыны хӕдзар фӕкӕсынхъуаг ӕмӕ ӕвадат куы
уа, уӕд сыхӕгтӕн ӕмӕ хӕстӕджытӕн ӕмбӕлы зианджы-
нӕн баххуыс кӕнын.
Марды ‘гъдӕуттӕ кӕнын хъӕуы афтӕ:
1.	Адӕймаг куы амӕлы, уӕд йӕ фарсмӕ чи вӕййы,
уыдонӕй йын исчи йӕ цӕстытыл ӕрхӕцы. Хӕдзары
бинонтӕ телевизор ӕмӕ кӕсӕн бамбӕрзынц, уат ӕмӕ
хӕдзары дуар кӕнӕ кулдуар байтом кӕнынц.
Уый фӕстӕ мӕрдджын бинонтӕ фыццаджыдӕр фехъу-
сын кӕнынц сӕ сыхӕгтӕн, стӕй хӕдзармӕ хӕстӕгдӕр чи
у, уыцы адӕмӕн, ӕмӕ уыдон ӕрбамбырд вӕййынц
мӕрдцжыны кӕртмӕ.
2.	Сыхӕгтӕ сӕхимидӕг баныхас кӕнынц, мардмӕ чи
базилдзӕн, уый тыххӕй (нӕлгоймаг мардӕн лӕггад
кӕнынц нӕлгоймӕгтӕ, сылгоймаг мардӕн та — сылгой-
мӕгтӕ). Марды хъӕуы ныннайын, ныддасын, йӕ уӕлӕ йын
йӕ мӕрддзаг дарӕс скӕнын ӕмӕ йӕ ӕрӕвӕрын йӕ
чырыны.
3.	Хӕдзары бинонтӕ мыггаджы ӕмӕ сыхы хистӕримӕ
бауынаффӕ кӕнынц:
♦	кӕд уыдзӕн мард ӕвӕрӕн бон;
♦	кӕдӕм ӕмӕ кӕй арвитой хъӕргӕнӕг;
♦	чи ацӕудзӕн кусӕрттаг ӕлхӕнынмӕ; марды чырын
саразын кӕмӕн бабар кӕндзысты;
♦	кӕцы уӕлмӕрды ӕвӕрд ӕрцӕудзӕн мард ӕмӕ чи
архайдзӕн уыцы хъуыддӕгтыл (мардласӕн машинӕ,
агуыридуртӕ, къӕйтӕ-плитатӕ ӕмӕ ӕндӕр хъуыддӕгтӕ);
♦	кӕртӕн уынаффӕгӕнӕг чи уыдзӕн;
♦	чи арфӕ кӕндзӕн мӕрддзыгойӕн;
♦	чи лӕудзӕн уырдыгыстӕг;
♦	ингӕн къахынмӕ чи ацӕудзӕн;
♦	кусарт, нозт ӕмӕ хойраджы хъуыддӕгтӕ чи
кӕндзӕн;
♦	чи ӕрбаласдзӕн стъолтӕ, тӕбӕгътӕ, цатыртӕ,
агуывзӕтӕ ӕмӕ ӕндӕр мигӕнӕнтӕ;
4.	Марды куы цынайынц ӕмӕ йӕм куы базилынц, уӕд
ыл йӕ уӕлӕдарӕс скӕнынц. Чырыны йӕ куы февӕрынц,
уӕд сыхӕгты нӕлгоймӕгтӕй иу хистӕр ӕрбацӕуы ӕмӕ йын
йӕ чырын ныффӕлдисы, уый фӕстӕ мард чырыны
нывӕрынц.
Пысылмон адӕм та фӕархайынц сӕ динмӕ гӕсгӕ.
5.	Адӕймаг куы амӕлы, уӕд суанг йӕ ныгӕнӕн бонмӕ
хӕдзары арт нал фӕкӕнынц. Ныхасы дӕр афтӕ баззад: мӕ
арт бауазал. Хӕстӕджытӕ ӕмӕ сыхаг сылгоймӕгтӕ,
кӕрӕдзийы ивгӕйӕ, бадынц мӕрдцжынты раз.
6.	Мӕрддзыгой кӕй фӕстӕ цӕуы, уый хӕдзары
фынгӕвӕрд нал кӕнӕм.
7.	Мардмӕ ӕрцӕуӕгӕн не ’мбаелы:
♦	дардӕй хъӕрӕй кӕугӕ цӕуын;
♦	уӕрджытӕ хойын, рустӕ ӕмӕ дзыккутӕ тонын
(вӕййы афтӕ дӕр, ӕмӕ хъӕргӕнгӕ ӕрбацӕуы, адӕмы йӕ-
химӕ ӕркӕсын кӕны ӕнӕ цӕссыгӕй, уый у цӕстмӕ ми);
♦	хъӕбыстӕ, пъатӕ кӕнын ӕмӕ къухтӕ исын;
♦	ронбӕгьдӕй цӕуын;
♦	ӕнӕхудӕй, ӕнӕкӕлмӕрзӕнӕй, былахуырстӕй
цӕуын (гӕнӕн ӕмӕ амал куы уа, уӕд);
♦	урс ӕмӕ цыбыр дарӕсы цӕуын.
8.	Мардмӕ бацӕуӕн фӕндаг хъуамӕ уа уӕгьдибар. Мар-
ды цур не мбӕлы тамако дымын, къухтӕ дзыппы дарын,
мардмӕ чъылдыммӕ лӕууын, хъӕрӕй кӕнӕ тызмӕгӕй
дзурын.
9.	Мӕрддзыгой адӕм нымӕцмӕ гӕсгӕ цӕуынц
кьӕйттӕй (дыгӕттӕй кӕнӕ цыппаргӕйттӕй). Дыгӕйттӕй
цӕугӕйӕ тӕфӕрфӕс кӕны, разӕй рахиз фарс чи лӕууы,
уый, цыппаргӕйттӕй — рахиз фарсӕй дыккаг адӕймаг.
Иннӕтӕ се ’ппӕт тӕфӕрфӕс кӕнынц сӕргуыбырӕй.
10.	Мӕрдджынтӕ ӕмӕ арфӕгӕнӕг лӕууынц кӕртмӕ
бахизӕнӕн (подъездӕн) йӕ галиу фарс. Сӕ хӕдфарсмӕ та
галиуырдыгӕй лӕууынц мӕрдджыны мыггаджы кӕстӕртӕ.
Ӕрбацӕуӕг адӕм сӕ уынынц ӕмӕ сын дыккаг тӕфӕрфӕс
нал хъӕуы.
Мӕрддзыгой куы ӕрбацӕуы мӕрдджыны хӕдзармӕ,
уӕд, хъыггӕнгӕ чи фӕцӕуы, уыдон лӕууынц разӕй ӕмӕ
хъыггӕнгӕ бацӕуынц марды уӕлхъусмӕ. Иннӕтӕ
тӕфӕрфӕс ракӕнынц ӕмӕ иуварс ӕрлӕууынц. Хъыггӕнгӕ
чи бацыд, уыдон куы раздӕхынц, уӕд тӕфӕрфӕс
ракӕнынц, куыд ӕмбӕлы, афтӕ. Раздӕр ныхасы бар —
ӕрбацӕуӕг адӕмӕн. Уыдон тӕфӕрфӕс ракӕнынц ӕмӕ
фӕзӕгъынц: «Мард рухсаг уӕд, абонӕй фӕстӕмӕ уӕ
хорздзинӕдтӕм куыд цӕуӕм, Хуыцау уый зӕгъӕд».
Мӕрдджыны кӕрты чи фӕдзуры, уый сын арфӕ ракӕны,
абонӕй фӕстӕмӕ цинты цӕут, зӕгъгӕ. Ӕндӕр дзы бирӕ
ныхӕстӕ не ’мбӕлы.
11.	Зианджыны кӕрты уынаффӕ кӕны ӕгъдауджын
адӕймаг, сыхаг лӕг.
Марды кӕртмӕ куы рахӕссой, уӕд ӕй ӕрӕвӕрын
хъӕуы йе ’ргом хурыскӕсӕны ’рдаем куыд уа, афтӕ,
пысылмон марды та — пысылмон динмӕ гӕсгӕ.
Чырыны галиу фарс ӕрӕвӕрынц чырыны сӕр.
Чи байтом кӕндзӕн саудӕрӕн ӕмбырд, чи ныхас
кӕндзӕн. (Мард кӕртмӕ куы рахӕссой, уӕд рӕстӕгмӕ
арӕзт хъӕдӕй цырт ӕмӕ дидинджытӕ ӕвӕрд вӕййынц
зианмӕ хӕстӕг къулрӕбын).
Рагацау сбӕрӕг кӕнынц, марды куы сисой, уӕд чи
цы хӕсдзӕн, уый (чырын, чырыны сӕр, йӕ къам, веноктӕ,
цырт, хӕрзиуджытӕ).
12.	Саударӕн ӕмбырды хъӕуы цыбыр ӕмӕ ӕргом ныхас
кӕнын, чи уыд ӕмӕ цавӕр адӕймаг уыд, уый тыххӕй.
Фыццаг ныхасы бар вӕййы сыхӕггӕн, дыккаг — йӕ куыс-
тӕй, фӕстаг — мыггаджы номӕй мӕрддзыгой адӕмӕн
арфӕгӕнӕгӕн.
Не ’мбӕлы фӕрсын, кӕй ма фӕнды раныхас кӕнын,
зӕгьгӕ.
13.	Ирон мардмӕ ӕрцӕуы бирӕ мӕрддзыгой, ӕмӕ чи
дзура, уый ныхас хъуамӕ адӕм хъусой, фӕрссаг ныхас
дзы не ’мбазлы.
14.	Марды уӕлхъус раарфӕ кӕнын ӕмбӕлы, чи
балӕггад кодта мардӕн, уыдонӕн.
15.	Мардӕн конд нозт ӕмӕ хойрагӕй аходын не
‘мбӕлы, цалынмӕ сӕ ныххӕлар кӕной, уӕдмӕ. Кӕрты
лӕггадгӕнджытӕн ӕмӕ ингӕнкъахджытӕн сцӕттӕ
кӕнынц сӕрмагондӕй цы хъӕуы, уый, ӕмӕ сын се ’гьдау
бакӕнынц.
16.	Мӕрдӕхсӕвӕр кӕнын не ’мбаелы. Уый у тӕригъӕд-
дзинад ӕмӕ йӕ мауал кӕнӕм.
17.	Мард ныгӕнӕн бон райсомӕй кӕрдзынгӕнӕг
сылгоймӕгтӕ хыссӕйы сӕрӕй скӕнынц ӕртӕ чъирийы,
ӕрӕвӕрынц сӕ стьолыл нозтимӕ мӕрдджыны хӕдзары.
Фӕдзурынц марды мыггагӕй кӕнӕ сыхӕгты хистӕртӕй
иу нӕлгоймагмӕ. Уый сӕ скувы: «Стыр Хуыцау, ацы зианӕй
фӕстӕмӕ хӕдзары ӕртыгай чъиритӕ цины хъуыдцӕгты
куыд кувӕм, ахӕм арфӕ ракӕн». Бадгӕ не ’ркаенынц.
Сылгоймӕгтӕ та цӕттӕ кӕнынц хойрӕгтӕ хӕрнӕджы
фынгӕн. Ныртӕккӕ иуӕй-иутӕ ацы ӕгьдау нал кӕнынц.
Уыцы ӕртӕ чъирийы хӕрнӕджы фынгмӕ рахӕссын ӕмӕ
сӕ хистӕрты раз ӕрӕвӕрын раст нӕу. Хӕрнӕджы фынгыл
хистӕрты раз ӕвӕрын хъӕуы дыууӕ чъирийы. Уый
фыдӕлтӕй баззад.
18.	Мард куы ахӕссынц, уӕд сыхӕггы ӕмӕ мӕрдджын
мыггаджы хистӕртӕ цыппарӕй бацӕуынц мӕрдцжыны
хӕдзармӕ (стыр хӕдзӕртты — кӕрты къӕбицмӕ) ӕмӕ,
мардӕн цы цӕхх ӕмӕ кӕрдзын ӕрцӕттӕ кодтой, уыдон
ныххӕлар кӕнынц, сӕхӕдӕг дзы ацаходынц. Фыдызгьӕл,
нозт ӕмӕ хӕринӕгтыл цӕхх айзӕрдынц, стӕй сӕ карды
фындзӕй кӕрддзӕф фӕкӕнынц. Хӕлар чи ныккӕны, уыцы
хистӕртӕ нуазгӕ ӕмӕ бадгӕ нӕ кӕнынц, рацӕуынц
ӕрцӕуӕг адӕммӕ ӕмӕ семӕ хӕрнӕджы ӕрбадынц.
19.	Хӕрнӕджы ӕрбадыны разӕй адӕмӕн рахӕссын
хъӕуы дон, сапон ӕмӕ хисӕрфӕн.
20.	Хӕрнӕджы бадгӕйӕ кӕрӕдзимӕ нӕ хъӕуы хатын
карз нозт ӕмӕ хӕрдӕй. Алчидӕр хъуамӕ ӕвдиса йӕ хорз
ӕгъдау. Фынгӕй стын хъӕуы ӕвронгӕй ӕмӕ хӕрдхъуагӕй.
21.	Фынгыл алы адӕймаджы раз дӕр хъуамӕ уа тӕбӕгъ,
агуывзӕтӕ нозт ӕмӕ донӕн, вилкӕ ӕмӕ къухсӕрфӕн.
22.	Бадты адӕмы уӕлхъус хъуамӕ лӕууой уырдыгыст-
джытӕ. Рох нӕ ма уӕд, кӕм бадӕм, уый. Уырдыгыстӕг
хистӕртӕн кӕны лӕггад, нозтӕй йӕм мачи хатӕд.
23.	Хистӕрӕн сбадын кӕнын хъӕуы, фынгӕн ӕмӕ
адӕмӕн ӕгъдау чи ратдзӕн, ӕфсӕрмы кӕмӕй кӕной, ахӕм
сыхаг адӕймаджы. Хӕрнӕджы фынгыл бады иу хистӕр.
Рӕгьытӕ дӕр уый кӕны, ӕндӕр бар лӕвӕрд никӕмӕн ис.
Нуазӕн раттыны бар ис ӕрмӕстдӕр мӕрдджыны бинонтӕн.
Ӕндӕр хӕрнӕджы фынгыл нуазӕнтӕ дӕттын не ’мбаелы.
24.	Хӕрнӕджы бадты хистӕр фӕбады фынджы
райдайӕны галиуӕрдыгӕй фыццаг бынаты, йӕ комкоммӕ
(фынджы рахиз фарс) — ӕрцӕуӕг адӕмӕй дыккаг хистӕр.
Мӕрдджын мыггаджы хистӕр бады хистӕры фарсмӕ.
Хӕдзары бинонтӕ ныгӕнӕн бонӕй фӕстӕмӕ марды
кӕндтӕ куы фӕкӕнынц, уӕд хӕрнӕджы бадты хистӕр
ӕрбахоны саударӕг нӕлгоймӕгты ӕмӕ сын бар ратты сӕ
саутӕ сисынӕн. Уыдон сӕ куы сисынц, уӕд ӕрбацӕуынц
хистӕртӕм нуазӕнтимӕ. Хистӕр сын фӕзӕгьы, абонӕй
фӕстӕмӕ уӕ хил дарын мауал бахьӕуӕд, цардаудӕн уыл
кӕнӕд, зӕгъгӕ.
Хӕрнӕджы фынгыл хистӕр марды рухсаджы тыххӕй
рӕгъ куы фӕзӕгьы, уӕд бадты адӕм иууылдӕр сыстынц
ӕмӕ иу минут ӕнкъардӕй алӕууынц. Уый вӕййы ӕрмӕст-
дӕр иу хатт, йӕ ныгӕнӕн бон.
Ирыстоны ис ахӕм ӕгъдау: нӕлгоймаг куы амӕлы, уӕд
йӕ каистӕй ӕмбӕлы ӕмбӕрзӕн ӕмӕ худ. Сылгоймагӕн
та ӕмбӕлы йӕ цӕгатӕй ӕмбӕрзӕн ӕмӕ сӕрбӕттӕн.
Дыгургомы нӕлгоймаг куы амӕлы, уӕд ын ӕмбӕлы худ,
ӕмбӕрзӕн, къахы дарӕс ӕмӕ фых фысы кусарт.
25.	Хӕрнӕджы фынг ӕвӕрынц афтӕ: хистӕры раз
ӕвӕрд вӕййы дыууӕ кӕрдзыны, кусарты сӕр, сӕрӕн йӕ
рахиз фарс — бӕрзӕй. Чъиритӕй фӕстӕмӕ ӕмбӕлы дзул,
нозт, фыдызгъӕл ӕмӕ цӕхх, ӕндӕр ницы.
26.	Хӕрнӕджы фынгыл мӕрдджын ӕрӕвӕры, йӕ бон
цы у, уыцы нозт ӕмӕ хӕринаг, ӕмӕ дзы уӕлдай мацыуал
домӕм, ма йӕ ӕвӕрӕм ӕфсӕрмы бынаты.
Фӕлдисинӕгтӕ марды хуыссӕны (чырыны) цурмӕ
хӕссын фыдӕлтӕй нӕ баззад. Мардӕн йӕ уӕлӕйыдарӕс
ӕмӕ хуыссӕнтӕ ныффӕлдисынц дыууиссӕдзӕм бон.
27.	Хӕрнӕджы не мбӕлы:
♦	бирӕ дзурын ӕмӕ тамако дымын;
♦	хъӕрӕй дзурын;
♦	фӕрасыг уӕвын;
♦	нуазӕнтӕ дӕттын;
♦	хистӕрмӕ ныхас ӕппарын;
♦	ӕнӕ хистӕры бафӕрсгӕ фынгӕй сыстын;
♦	хистӕр куы дзура, уӕд уӕлдай ныхас кӕнын;
♦	ӕгӕр бадын ӕмӕ бирӕ рӕгъытӕ кӕнын не ’мбаелы,
ӕгьгьӕд сты цыппар-ӕхсӕз рӕгъы:
а)	Хуыцауы ном;
ӕ) рухсаг чи амард, хист (хӕрнӕг) кӕй номыл у,
уымӕн (нозтӕй хъӕуы чысыл ӕрӕртах кӕнын ӕмӕ
зӕгъын: «Рухсаг у, дзӕнӕты бад, дӕ фӕстӕ чи баззад,
уыдоныл цардаудӕн кӕн. Ӕнӕбары дзы ӕндӕрӕн хай ма
бакӕн»);
б)	бинонты цӕрӕнбон;
в)	хӕдзарвӕндаджы зӕронд мӕрдтӕн ӕмӕ, Ирыстоны
сӕраппонд йӕ уд хӕстыты чи радта, уыдонӕн сӕ ном
ссарын. Нозтӕй калын ӕмӕ хойрагӕй хӕлар кӕнын не
’мбӕлы. Хист кӕмӕн у, уымӕн йӕхицӕн ӕмбӕлы бафӕ-
дзӕхсын: «Дӕ хистӕй дӕхӕдӕг бахай кӕн, кӕмӕн цы
’мбаелы, уый, куыд дӕ фӕнды, афтӕ». Хӕстыты чи фӕмард,
уыдоны ном дарддӕр мардӕн йӕ иннӕ кӕндты нӕ хъӕуы
арын, иу хатт ӕрымысын ӕгьгъӕд у мардӕвӕрӕн боны.
г)	ӕрцӕуӕг адӕм ӕмӕ сыхбӕстӕй лӕггад чи кодта,
уыдонӕн арфае ракӕнын;
д)	маердты Мыкалгабыртӕ.
28.	Цӕмӕй хӕрнӕджы ӕгьдау уа, уый тыххӕй хистӕр
рӕгь куы рауадзы, уӕд ӕм лӕмбынӕгӕй хъӕуы хъусын.
Фынджы бадт дӕргьвӕтин ахӕссы уымӕн, ӕмӕ алчидӕр
йӕ рӕгъы дзуры бирае, уӕлдайдӕр куы аназы, уӕд. (Куы
йӕм сдзурай, уӕд дыл бабустӕ кӕндзӕн).
29.	Маердджынтӕ нуазӕн куы рахӕссынц хӕрнӕджы
бадты адӕмӕн, уӕд семӕ вӕййы хистӕрӕн сыхаг ацӕргӕ
лӕг, кӕцы бадты^ адӕмӕн арфӕ ракӕны маердджын ӕмӕ
сыхӕггы номӕй. Йӕ ныхасы вӕййы ахӕм арфӕйы ныхӕстӕ:
«Абон уӕ куыстытӕ ныууагътат, ӕрбалӕууыдыстут мах
уӕлхъус, кад нын скодтат ӕмӕ уӕ Хуыцауы хорзӕх уӕд.
Мах та уӕ фыдӕбӕттӕ сымахӕн хорздзинӕдты куыд
фидӕм, ахӕм амонд нӕ уӕд».
Фыццаг нуазӕн ӕмбӕлы бадты хистӕрмӕ, дыккаг та
ӕрцӕуӕг адӕмӕй дыккаг хистӕрӕн чи бады, уымӕ. Кӕд
дыууӕйӕ фылдӕр уой нуазӕнтӕ, уӕд сӕ ӕмбӕлы дӕттын
цыппӕрӕм ӕмӕ фӕндзӕм хистӕртӕм. Маердджын
мыггаджы хистӕрмӕ нуазӕн дӕттын не ’мбаелы.
Бадты хистӕр ӕнхъӕлмӕ кӕсы, цалынмӕ нуазӕнтимӕ
иууылдӕр сӕ ныхас фӕуой, стаей нуазаентӕ чи ’рбахаста,
уыдонаен арфае ракӕны: «Хуыцау зӕгъаед, ӕмӕ абонӕй
фаестӕмае мӕрдджын бинонтаем, сыхӕгтӕм ӕмае ацы
хъаеубӕстаемӕ хорздзинаедтӕм куыд цаеуӕм», аемӕ нуазӕн
авӕры, мӕрдджын мыггагаей хӕрнаеджы хистаерӕн чи бады,
уымае. Уый фаезаегъы: «Абонаей фаестӕмӕ цины хъуыддӕгты
нуазӕнтае дӕттут». Арфае ракаены аерцӕуӕг адӕмӕн.
Нуазӕнтӕ авӕрынц, чи ӕрбацаеуы, уыдонӕн даер, фӕлӕ
уыдон сае нуазӕнтимае дӕргьвӕтин дзырд нӕ кӕнынц.
Фылдаер адаемы фӕнды, цӕмӕй ацы нуазӕнтӕ рахӕс-
бахӕс мауал каенаем, фаелӕ сӕваераем ног аегъдау мӕнае
афтӕ: хӕрнӕджы бадты хистӕр ныхасы бар радты мӕрдджын
мыггагӕй хистӕрӕн чи бады, уымӕн.
Уый сысты йӕ бынатӕй ӕмӕ арфӕ ракӕны ӕрцӕуӕг
адӕмӕн, стӕй мӕрдцжынӕн чи балӕггад кодта, уыдонӕн.
Уырдӕм хауынц сыхӕгтӕ ӕмӕ кӕстӕртӕ дӕр.
Ацы ног ӕгъдау 6-ӕм съезды фидаргонд ӕрцыд ӕмӕ
йӕ афтӕ кӕнӕм.
30.	Бӕркады рӕгьы размӕ кусарты сӕры галиу хъус
ралыг кӕнынц ӕмӕ йӕ кусарты сӕры уӕлӕ ӕрӕвӕрынц,
йӕ лыггӕнӕн хистӕрты ’рдӕм.
31.	Нӕ фыдӕлтӕ марды кӕнды нӕ бадтысты, цалынмӕ
мӕрдцзыгой уӕлмӕрдӕй ӕрбаздӕхой мӕрдджыны хӕдзар-
мӕ, уӕдмӕ. Ныр дӕр хорз уаид, афтӕ куы кӕниккам, уӕд.
32.	Марды фӕстӕ мӕрддзыгойӕ ӕнӕфӕразгӕ ӕмӕ
карджын чи вӕййы, уыдон уӕлмӕрдтӕм нӕ фӕцӕуынц.
Уӕлмӕрдты ингӕнкъахджытӕн арфӕйы ныхас цыбырӕй
фӕзӕгьы, хистӕртӕй рагацау кӕмӕн бабар кӕнынц, уый.
Уый фӕстӕ ингӕн ӕмӕ зӕххы хай мардӕн ныххӕлар кӕны.
Сыджыты уырзы дзаг ын йӕ гуырыл ӕрызӕрды. Мард
ингӕны бавӕрыны размӕ чырыны ӕмбӕрзӕны кӕроныл
гӕзӕмӕ зынг сдарынц, стӕй чырыны сӕр сӕхгӕнынц ӕмӕ
йӕ ингӕны бавӕрынц.
33.	Марды кӕндтӕ афӕдзӕй-афӕдзмӕ сты бирӕ.
Рӕстӕмбис нымадӕй дзы хъӕуы 12-13 кусарты. Ныры
заманы ахӕм хӕрдзтӕ кӕнын бирӕты бон нӕу, ӕфсӕрмӕй
мӕрдджын хӕсты бацӕуы. Адӕмы фӕндонмӕ гӕсгӕ марды
кӕндтӕ кӕнын хъӕуы дыууӕ хатты: йӕ ныгӕнӕн бон ӕмӕ
афӕдзы бон. Хӕрнӕджы фынгыл мӕрдджыны бинонтӕ
ӕрӕвӕрынц хойраг ӕмӕ нозт, сӕ амал куыд уа, уымӕ
гӕсгӕ. Иннӕ мысӕн бонтӕ зианджыны бинонтӕ кӕнынц
сыхӕггимӕ ӕмӕ хӕстӕг къабӕзтимӕ. Мысӕн бонты тыххӕй
телеуынынады, газетты ӕмӕ радиойӕ нӕ хъӕуы хъусын
кӕнын.
34.	Сабатизӕрты ӕмӕ майрӕмӕхсӕвты нӕ фыдӕлтӕ
кусарт нӕ кодтой, нӕлгоймӕгтӕ уырдӕм нӕ цыдысты.
Сыхаг сылгоймӕггӕ-иу мӕрдцжыны хӕдзары амбырд сты,
16 Рагон ӕмӕ нырыккоп ирон ӕгъдӕуттӕ
уӕлмӕрдты-иу дыууӕ кӕрдзыны ныххӕлар кодтой, ӕндӕр
ницы.
35.	Ныртӕккӕйы рӕстӕджы мӕрдджын бинонтӕ
лӕвӕрттӕ кӕнынц ингӕнкъахджытӕн, кӕрдзынгӕн-
джытӕн ӕмӕ, мардмӕ чи базылд, уыдонӕн. Дыууиссӕдзӕм
боны та хӕстӕджытӕ мӕрдджынтӕн хӕссынц алыхуызон
лӕвӕрттӕ къахыдарӕсӕй сӕры дарӕсмӕ ӕмӕ сӕ марды
сынтӕгыл сӕвӕрынц. Уыцы лӕвӕрттӕ нӕ фыдӕлтӕ нӕ
кодтой, мардӕн сты тӕригьӕды хос, адӕмы зӕрдӕмӕ нӕ
цӕуынц ӕмӕ сӕ мауал кӕнӕм.
Нӕ фыдӕлтӕ-иу кодтой афтӕ: кӕрдзынгӕнджытӕн-
иу лӕвӕрдтой куатӕтӕ, цӕмӕй сӕхи ма счъизи кӕной,
сау чи дардта, уымӕн та-иу аивтой йӕ сау кӕлмӕрзӕн
ӕндӕрӕй. Афтӕ кӕнын абон дӕр ӕмбӕлы.
36.	Сабӕттаг дӕттӕм ӕрмӕстдӕр мардӕвӕрӕн бон,
кӕмӕн куыд йӕ бон у, афтӕ. Стыр фӕлхӕстӕ не ’мбӕлы.
Сабӕттаг чи фыссы, уыдон вӕййынц бинонты ӕвзӕрст,
ӕмӕ хъуамӕ бадой фӕсвӕд ран.
Йӕ бон кӕмӕн у йӕ мард баныгӕнын ӕнӕ искӕй
ӕххуысӕй, уый мӕрддзыгой адӕмӕй сабӕттаг мауал исӕд.
«Стыр Ныхас»-мӕ ӕрбалӕвӕрдтой ахӕм фиппаинӕгтӕ, ома
мауал кӕнӕм номхыгъдтӕ, сабӕттаг чи дӕтты, уыдоныл.
Ахӕм номхыгъдтӕ кӕнынц ӕрмӕстдӕр Ирыстоны. Уыцы
ӕгьдау мах хӕссӕм ӕппӕт ирон адӕммӕ, ӕмӕ цы уынаффӕ
рахӕссат, уый хъуамӕ ӕххӕст кӕнӕм. Афтӕ аивдӕр у.
Сабӕттӕгтӕй машинӕтӕ ӕлхӕнын ӕмӕ зӕрдӕйы
дзӕбӕхӕн рацу-бацу кӕнын у тӕригьӕд хъуыддаг, афтӕ
не ’мбавлы! Сабӕттаг ӕхца хардз хъӕуы марды кӕндтыл,
кӕнӕ марды номыл адӕмӕн исты хорздзинад саразынӕн.
Нӕ хъӕуы цӕстмӕ митӕ кӕнын: хъӕздгуытӕн ӕмӕ
хицауадӕн бирӕ сабӕттаг ӕхцатӕ дӕттын, мӕгуыртӕн та—
гыццыл.
37.	Тӕригъӕд хъуыддаг у иу мардӕн цалдӕр раны
цыртдзӕвӕнтӕ ӕвӕрын, уӕлдайдӕр фӕндӕгтыл. Нӕ
фыдӕлтӕ-иу афтӕ дзырдтой, иу мардӕн алы рӕтты цалдӕр
цырты ӕвӕрын фыдбылызы хос у канд бинонтӕн нӕ, фӕлӕ
ӕнӕхъӕн мыггагӕн дӕр, стӕй сӕ рӕзты цы бӕлццӕттӕ
цӕуы, уыдонӕн дӕр. Ӕмӕ уыцы хъуыддаг мауал кӕнӕм.
Мардӕвӕрӕн ӕмӕ кӕнды бонты мӕрдджын бинонтӕн
не ’мбаэлы:
♦	искӕйы ӕфхӕрын, расыг уӕвын;
♦	фӕлдисинӕгтӕ, уыдонимӕ хойрӕгтӕ цӕттӕ кӕнын;
♦	мардӕн ингӕн къахын, кӕнды фынгтӕ ӕвӕрын;
♦	марды чырын хӕссын;
♦	лӕггадгӕнджытӕн лӕвӕрттӕ кӕнын;
♦	мардмӕ чи не ’рцыд кӕнӕ сабӕттаг чи нӕ радта,
уымӕн йӕ кой кӕнын кӕнӕ йӕ ӕфхӕрын;
♦	кӕд уавӕртӕ нӕ домынц, уӕд мӕрдджын хӕдзары
цины хъуыддӕгтӕ кӕнын, кӕнӕ цинмӕ цӕуын афӕдзы
дӕргъы;
♦	цалынмӕ мардӕн йӕ кӕндтӕ ахицӕн уой, уӕдмӕ
зарын, кафын, хъӕрӕй худын, фӕндырӕй цӕгъдын ӕмӕ
хъӕлдзӕгдзинӕдты архайын.
38.	Афӕдзы фӕстӕ марды кӕндтӕ нӕ чындӕуы.
Хӕрнӕджы фынгыл цы кусарты сӕр ӕмӕ бӕрзӕй ӕвӕрд
вӕййынц, уыдон дыккаг бонмӕ нӕ уагъдӕуы ӕмӕ дыккаг
хатт ма бадӕм зианы фынджы уӕлхъус.
Бирӕтӕ фӕзӕгъынц, уӕдӕ сӕ цы фӕкӕнӕм, зӕгьгӕ.
Сӕр ӕмӕ бӕрзӕйы хай арвитӕн ис, хӕстӕг чи цӕры, ахӕм
хистӕр сыхагӕн. Кӕнӕ та сӕ лыстӕг ӕрхӕйдтӕ кӕн ӕмӕ
сӕ адӕмӕн байуар.
39.	Мауал ӕвӕрӕм хӕйттӕ мӕрдцзыгойӕн семӕ.
40.	Нозт ӕмӕ хӕринӕгтӕй баззайы, ӕмӕ уыдонӕй цы
’мбӕлы, уый хӕссын хъӕуы мӕрдджыны хӕдзармӕ.
Хӕрнӕджы иннӕ хӕринӕгтӕ байуарын хъӕуы мӕгуыртӕн,
сыхӕгтӕн, зӕрӕдты хӕдзарӕн ӕмӕ рӕвдауӕндӕттӕн.
Хӕрнӕджы бас мауал калӕм, фӕлӕ йӕ ӕрвитӕм зӕрӕдты
ӕмдзӕрӕнмӕ ӕмӕ сывӕллӕтты хӕрӕндӕттӕм.
41.	Мауал кӕнӕм стыр цыртдзӕвӕнтӕ, ингӕны сӕрыл
та - агьуыстытӕ ӕмӕ ӕндӕр арӕзтӕдтӕ. Ныффидар кӕнын
хъӕуы ахӕм ӕгьдау, цӕмӕй цыртдзӕвӕнтӕ арӕзт ӕмӕ
ӕвӕрд цӕуой иухуызон, ӕнӕуӕлдай митӕй.
42.	Нӕ фыдӕлтӕм уыдис ахӕм ӕгьдау: сывӕллоныл-
иу ӕртӕ азы куы нӕма сӕххӕст, афтӕмӕй-иу куы амард,
уӕд ын-иу хӕдзары бинонтӕ скодтой фӕдзӕхсӕны хист.
Сывӕллонӕй раздӕр чи амардис хӕдзарвӕндагӕй кӕнӕ
хӕстӕгдӕр ӕрвадӕлтӕй, уыдоныл-иу ӕй бафӕдзӕхстой,
цӕмӕй йӕм сӕ цӕст дарой ӕмӕ йӕ мацы хъуаг уадзой.
Уымӕй дарддӕр уыцы сывӕллонӕн афӕдзӕй-афӕдзмӕ
марды кӕндтӕ нӕ кодтой. Уыцы ӕгьдау адӕмы зӕрдӕмӕ
цӕуы ӕмӕ съезды фидаргонд ӕрцыд.
43.	Нӕ фыдӕлтӕй баззад ахӕм ныхас: «Мӕрдджыны
цӕст уынаг у». Адӕм мӕрдджыны кӕрты кӕрӕдзийы
уынынц, бӕрӕг вӕййы, йӕхи чи куыд дары, уый. Уымӕ
гӕсгӕ адӕймаг хъуамӕ ӕппӕты разӕй хъуыды кӕна йӕ
мад ӕмӕ йӕ фыды сӕр, йӕ мыггаг ӕмӕ йе ’фсымаэрты
кад, хъуамӕ ирон адӕмы фарн ма хала ӕмӕ йӕхи дара,
куыд ӕмбӕлы, афтӕ. Дӕ зӕрдыл дар: сомбон дӕу дӕр
мӕлын хъӕудзӕн, ӕмӕ дӕумӕ кӕсынц кӕстӕргӕ, дӕ цот,
ӕмӕ сӕ ма ӕгад кӕн, хорз ӕгьдауыл сӕ ахуыр кӕн.
44.	Адӕм хӕрнӕджы фынгӕй куы сыстой, уӕд сыхӕгтӕ
ӕмӕ мӕрдджынтӕ сӕ хӕстӕджытимӕ хъуамӕ ӕрлӕууой
мӕрдджыны кӕрты, хӕдзары размӕ. Ӕрцӕуӕг адӕм та —
сӕ комкоммӕ. Марды кӕнды хистӕрӕн чи бадт, уый ныхасы
бар радты ӕрцӕуӕг адӕмӕн. Уыдонӕй дыккаг хистӕрӕн
чи бадт, уый дыууӕ къахдзӕфы размӕ ракӕны ӕмӕ
фӕзӕгъы: «Зиан рухсаг уӕд, йӕ фӕстӕ цы бинонтӕ
ныууагьта, уыдоныл цардаудӕн кӕнӕд, ацы мыггагмӕ,
ацы кӕртмӕ ӕмӕ сыхбӕстӕм амӕй фӕстӕмӕ хорздзи-
нӕдтӕм куыд цӕуӕм, Хуыцау уый зӕгьӕд».
Уый фӕстӕ хистӕрӕн чи бадт, уый дӕр дыууӕ
къахдзӕфы размӕ рацӕуы ӕмӕ арфӕ ракӕны ӕрцӕуӕг
адӕмӕн ӕмӕ сын фӕзӕгьы: «Бузныг уе ’ппӕтӕн дӕр. Уӕ
куыстытӕ, уӕ хӕдзары хъуыддӕгтӕ ныууагьтат ӕмӕ нын
нӕ зианӕн кад скодтат. Абонӕй фӕстӕмӕ цинты цӕут, цы
хӕдзӕрттӕй рацыдыстут, уырдӕм фӕстӕмӕ дзӕбӕхӕй
сӕмбӕлут. Уӕ фыдӕбӕттӕ уын циндзинады куыд фидӕм,
Хуыцау уый зӕгьӕд». Ууыл ахицӕн вӕййынц мардбавӕрыны
ӕмӕ хӕрнӕджы хъуыддӕгтӕ.
Ӕнӕмӕлгӕ дуне нӕй, алкӕйы дӕр мӕлын хъӕудзӕн.
Зиан афоныл ӕмӕ цардӕфсӕстӕй куы цӕуа, уӕд ын бых-
сын ӕнцондӕр у. Ирыстоныл ӕрцыд бирӕ бӕллӕхтӕ:
хӕстытӕ, ихзӕйтӕ, аваритӕ ӕмӕ ӕндӕртӕ. Хуыцау нын
сӕ мауал фенын кӕнӕд! Нӕ адӕмӕй алчидӕр сӕдӕ азӕй
фылдӕр цӕрӕд амондджын ӕмӕ фӕрнджынӕй! Ахӕм арфӕ
не ’ппзетыл дӕр ӕрцӕуӕд!

Сӕргӕндтӕ
РАТОН ИРОН ӔГЬДӔУГГӔ.............................3
Къарджиаты Бекызӕйы царды фӕндаг ӕмӕ йӕ чиныг....4
Авторы разныхас.................................10
БӔРӔГБОНТӔ......................................11
Ногбон......................................11
Комахсӕн....................................15
Куадзӕн.....................................19
Хуыцауы дзуары бӕрӕгбон.....................20
Бӕлдӕрӕны хуыцаубон.........................21
Касутӕ......................................23
Кӕрдӕгхӕссӕн................................23
Дауджыты бон................................24
Уациллайы чъириагӕхсӕн......................26
Тыбауы Уацилла..............................26
Хетӕджы бон.................................31
Сауы дзуары бон Хохы Хъахъхъӕдуры...........32
Кӕхцгӕнӕн...................................33
Атынӕг (Цыргь исӕн бон).....................34
Ногдзуары бон Дӕргьӕвсы.....................35
Майрӕмы куадзӕн.............................36
Фӕззӕджы Тутыр..............................37
Зыгуымоны хуыцаубон.........................37
Джеоргуыба..................................38
Дзывгъисы дзуары къуыри.....................41
Бынатыхицауы куывд..........................49
БИНОНТЫ ЦАРДЫ ӔГЬДӔУТГӔ.........................52
Хӕдзары хистӕр..............................52
Ноггуырд....................................55
Ус курын....................................65
Чызгыскъӕфт................................111
МАРДЫӔГЬДӔУТГӔ................................123
Амӕлӕнбон.................................123
Ныгӕнӕнбон................................126
Дард хъӕуы мӕрддзыгой.................... 137
Сабатизӕртӕ...............................139
Саударын..................................140
Хистытӕ...................................141
ӔНДӔРӔГЬДӔУТГӔ................................165
Ӕхсарӕй архайыны дуг......................165
Тудаджынтӕ бафидауын кӕнын................169
Тӕрхоны лӕгты куыст.......................172
Фидауӕн боны ӕгъдӕуттӕ....................175
Хъазуатымард............................  184
Нывонд....................................185
Хус азы куывд.............................187
Ӕрвдзавд..................................189
Ирон хъазты ӕгьдӕуттӕ.....................189
Уазӕджы ӕгъдӕутгӕ.........................195
Ирон барджытӕ фӕндагыл....................199
Ирон барӕг куыд арӕзт вӕййы...............200
Ирон хылы тӕрхон ХУП-Х1Х сӕдӕазты.........201
Рынчыны-иу куыддзӕбӕх кодтой..............203
Фырт кӕныны ӕгьдау........................206
Ӕрдхорд-ӕмгӕртгӕ..........................207
Дондзау устыты ӕгъдӕуттӕ..................209
ДЗЫРДУАТ......................................211
НЫРЫККОН ИРОНӔГЬДӔУТТӔ (цыбыр бӕрӕгуат)........213
Разныхасы бӕстӕ...........................214
Куывдтӕ...................................215
Чызгӕрвыст ӕмӕ чындзхаст..................220
Марды ӕгъдӕуттӕ...........................234
Историко-этнографическое издание
РАГОН ӔИӔ НЫРЫККОН
КРОН ӔГЪДӔУТТӔ
Редактор А.П. Кантемиров
Художественный редактор БД. Туаева
Технический редактор А.Н. Мавкоева
Корректор К.Т.Джимиева
Компьютерный набор и верстка Б.Д. Туаева
Сдано в набор 10.07.08. Подписано к печати 01.09.08
ЛР 030178. Формат бумаги 60х841/1в. Бумага офсетная №1.
Гарнитура шрифта «Т|гпез». Печать офсетная. Усл. п.л. 14,4
Учетно-изд.л. 10,7. Тираж 1000 экз. Заказ № 1155
Издательство «Алания» при Объединении книгоиздателей
РСО-А, 362040, г.Владикавказ, пр.Мира/Соляный пер.,1/9
Отпечатано с готовых диапозитивов в ОАО «Издательско-
полиграфическое предприятие им. В.А. Гассиева»,
362011, г.Владикавказ, ул.Тельмана,16.
СРАСТГӔНИНӔГТӔ
Фарс	Рӕнхъ	Мыхуыргонд аэрцыд	Кӕсын ӕй хъӕуы
9	8уӕле	раз ныхас	разныхас
58	буӕле	Ахаӕм	Ахӕм
81	8 бынӕй	сцӕтаг	сцӕттӕ
82	17 уӕле	тиуимаг	тиуимӕ
85	17уӕле	чыздӕыты	чызджыты
92	12 бынӕй	райдайыни	райдайынц
93	9уӕле	уӕджыты	уазджыты
106	17 уӕле	цӕмӕй	цӕй
109	8 бынӕй	кӕм ӕй	кӕмӕй
122	15 бынӕй	фӕцауӕрдывц	фӕцауӕрдынц
123	4уӕле	Афтӕй	Афтӕ
163	11 уӕле	ӕвӕрӕггӕ	ӕвӕрӕггаг
201	4 бынӕй	равзарыц	равзарынц
205	9уӕле	Алардыйжн	Алардыйӕн
214	1 уӕле	Разныхасы бӕстӕ	Разныхасы бӕсты
Авторты коллектив. Рагон ӕмӕ нырыккон ирон ӕгьдӕуттӕ.