ТЫЛАТТАТЫ
БЕКСОЛТАН
ЦАР ДЫ Р
ФӔНДӔГТЫЛ
Отсканировано в июле 2020 года
специально для эл. библиотеки
паблика «Бӕрзӕфцӕг»
(«Крестовый перевал»).
Скангонд ӕрцыд 2020 азы июлы
сӕрмагондӕй паблик «Бӕрзӕфцӕг»-ы
чиныгдонӕн.
ЬНр://ук.сот/Ьаг2аТса§
ТЫЛАТТАТЫ
БЕКСОЛТАН
ЦАРДЫ
ФӔНДӔГТЫЛ
Дзӕуджыхъӕу
2020
ББК 84(2Рос.Осе)
Т-89
Тылаттаты, Бексолтан.
Т-89 Царды фӕндӕгтыл [Текст] / Тылаттаты Бексолтан. - Дзӕуджыхъӕу
Ир, 2020-134 с. ил.
Тулатов, Бексолтан Александрович
Дорогами жизни
18ВИ 978-5-7534-1588-2
Издание представляет собой воспоминания выдающегося актёра осетинской
сцены, народного артиста РСО-Алания и заслуженного артиста Российской
Федерации Бексолтана Александровича Тулатова.
Б Б К 84(2 Рос.Осе)
© Тулатов Б. А., 2020
© Габуев А. Ю., дизайн, 2020
18ВК 978-5-7534-1588-2	© Оформление. ГУП «Издательство «Ир», 2020
АРВӔРТТЫВДАУ
ДӔ ЦӔСТЫТЫ ӔНГАС
Тылаттаты Бексолтаны
70 азы бонмсе
Ныннӕрыд та Бексолтаны хъӕлӕс,
Нӕ Иры хӕхтыл, арф кӕмттыл та зӕлы,
Ӕфсымӕрау дӕуыл цин кӕнын ӕз
Зӕрдӕзӕгъгӕ нӕртон рӕсугъд изӕры.
Зӕрдӕрухсӕй ӕвдай азы цӕрыс,
Ӕ.мӕ дыл мах дӕр уымӕн кӕнӕм цинтӕ!
Дӕ цӕхх-кӕрдзын ӕмгӕрттимӕ хӕрыс,
Дӕ хӕлӕрттӕ - сӕдӕгӕйттӕ 'мӕ минтӕ!
Тлатты-фырт, мӕ зӕрдӕ дын зӕгъы,
Ӕнӕнизӕй ӕнусы сӕрты акӕс!
Ӕмбисӕхсӕв уа, райсомы цъӕхыл
Кӕныс, мӕ хур, ирон аивадыл сагъӕс.
Ысхастай хохагуардиау дӕ рӕз
Фыдӕлтыккон рӕсугъд хъӕуы Джызӕлы.
Фӕцис сын ныр дӕуыл цинӕн фӕрӕз
Ӕмӕ сӕ цӕссыг уадултыл ызгъӕлы.
Ӕрвӕрттывдау - дӕ цӕстыты ӕнгас,
Ӕркӕсын кӕныс дзыллӕйы дӕхимӕ.
Фырцинӕй дзыхы нал бады ныхас,
Ысбарон ныр Бексолтаны кӕимӕ?
Ныссабыр вӕййы зсердӕйӕн йӕ куыст,
Куы фӕхъазыс Тылаттаты Чермены.
Фӕлидзы дард йӕ фӕллад уӕнгты рыст,
Мӕ зӕронд фыд дӕу сценӕйы куы фены.
Куы рауайы ыстыр лӕгтыл ныхас,
Бексолтаны ӕрӕвӕрӕм сӕ фарсмӕ.
Дзырддзсеугӕ дӕ, нсертон лӕгау ныфсхаст,
Дсе кад нын нӕры Иры хӕхтӕй дардмӕ.
Айларты Михал
3
МӔ ЦАРДЫ БОНТӔ МЫСГӔЙӔ
Нӕ рагфыдӕлтӕ цардысты Хъобаны, дӕллаг хъӕуы. Сӕ хистӕр
хуынд Тӕга. Уымӕ гӕсгӕ сӕ хуыдтой Тӕгиатӕ. Тӕгайы фырт хуынд
Тылат ӕмӕ йын йӕ байзӕддӕгты хуыдтой Тылаттатӕ. Тылатты фырт
хуынд Сырхау. Йӕ ус Хурсанимӕ сын рацыд зӕнӕг - Сахуг, Зауыр,
Уӕсмӕн, Беслӕн. Беслӕн ссис паддзахы ӕфсады булкъон. Уыд
кадджын, нымад лӕг. Уымӕ гӕсгӕ йын 1825 азы фидар Владикавка-
зы комендант Скворцов бар радта йе 'фсымӕртӕ Сахуг, Уӕсмӕн ӕмӕ
Зауыримӕ Хъобанӕй ралидзын ӕмӕ Термы галиу фарс ӕрцӕрын,
ныртӕккӕйы Хӕххон-металлургон техникумы бынаты. 22 азы фӕстӕ
уыцы бынат бахъуыд ӕфсӕддон полигон саразынӕн. Беслӕнӕн за-
гътой, Кӕсӕджы зӕххытӕй дӕ цас хъӕуы, уый бӕрц дын ратдзы-
стӕм. Беслӕн сын не сразы: «Мӕн Кӕсӕджы зӕххытӕ нӕ хъӕуынц,
Дзӕуджыхъӕуӕй 17 версты дӕлдӕр Терчы рахиз фарс мын зӕхх рат-
тут». Уым ын радих кодтой 3 мины 500 дӕсӕтины зӕхх ӕмӕ дзы ӕр-
цардысты. Ӕрбынагттон дзы сты ӕндӕр мыггӕгтӕ дӕр ӕмӕ йӕ схуыд-
той Тылаттаты хъӕу. Цӕрджытӕ куы фӕфылдӕр сты, уӕд ӕй схуыдтой
Беслӕныхъӕу. 1950 азы йын радтой горӕты ном ӕмӕ йӕ рахуыдтой
горӕт Беслӕн.
1997 азы 25 октябрь! горӕт Беслӕныл сӕххӕст 150 азы. Уыцы бон
уыд ӕппӕт Ирыстоны стыр бӕрӕгбон. Ацы бонмӕ хицау Даураты Да-
миры фӕндонӕй горӕты астӕу ӕвӕрд ӕрцыд Беслӕны цыртдзӕвӕн.
1830 азы Дӕллаг Хъобаны цӕрджыты сыстын кодтой, паддзахӕн
хъалон кӕй нал фыстой, уый тыххӕй. Цӕрджытӕ фӕлыгъдысты алы
рӕттӕм. Джызӕлмӕ ӕрлыгьдысты: Мырзабег, йӕ фырт Уари, Уарийы
фырт Джамурза, Джамурзайы фырттӕ - Уци, Джанхот, Мӕцыхъо
ӕмӕ ӕрцардысты аргъуаны бакомкоммӕ. Мӕцыхъо, йӕ ус Фырдӕ, йӕ
фырттӕ: Аслӕнбег ӕмӕ Хъазмӕхӕмӕт ӕрбынӕттон сты кӕрты уӕл-
лаг фарс хицӕнӕй.
4
Бирӕ азты фӕстӕ мӕ фыд Сандыр мысыд: «Уыцы аргъуанмӕ канд
мидӕгӕй нӕ, фӕлӕ ӕддӕрдыгӕй дӕр фыр рӕсугьдӕй бакӕсӕнтӕ нӕ
уыд. Йӕ размӕ тынг стыр кӕрт. Бӕрӕгбагтты-иу ардӕм ӕрӕмбырд сты
хъӕуы фӕсивӕд. Кафыдысты, симдтой. Лӕппутӕ-иу сӕхицӕн къайӕг-
тӕ ӕвзӕрстой. Ног хицаудзинад куы райдыдта, уӕд ӕй фехӕлдтой
ӕмӕ дзы скъола сарӕзтой, цыма дзы скъола саразынӕн ӕндӕр ран нӕ
уыд бынат».
Мӕцыхъойы фырт Аслӕнбег ӕмӕ йӕ бинойнаг Надинкӕйӕн рай-
гуырдысты Гахӕмӕт ӕмӕ Мадзу. Гахӕмӕт ракуырдта Торчынты Дзо-
гайы ӕмӕ сын рацыд цот Дзабо, Миса, Катя. Мадзу ӕрхаста Хосро-
ты Дрисы чызг Феняйы ӕмӕ сын рацыд зӕнӕг Таймураз, Рая, Изетӕ,
Зӕлимхан. Мӕцыхъойы дыккаг фырт Хъазмӕхӕмӕт ӕмӕ йӕ биной-
наг Гыгынӕн рацыд чызджытӕ: Госӕми, Кале, Даухан, Арзӕт ӕмӕ сӕ
иунӕг фырт Дӕхцыхъо. Чызджытӕй чындзы цӕуыны афонмӕ ничи
фӕцард. Дӕхцыхъойӕн йӕ ускурыны афон ӕрхӕццӕ, фӕлӕ уавӕр нӕ
амыдта. Бинонтӕ иу кӕрты ӕгӕр бабирӕ сты. Хъӕуы бынмӕ хӕстӕг
райдыдта хӕдзар аразын. Фӕкастысты йӕм иннӕтӕ дӕр. Хӕдзар
срӕвдз, ӕмӕ ӕрхаста бинойнагӕн Ӕлбегаты чызг Иманхъызы. Рацыд
сын зӕнӕг дыууӕ чызджы ӕмӕ дыууӕ лӕппуйы: Сӕлиат, Зӕликкӕ,
хӕрӕфырт Ока, Елбыздыхъо (Бикко) ӕмӕ Агуыбе. Иманхъыз бирӕ нал
фӕцард. Сывӕллӕтты та хъуыд мад. Дӕхцыхъо ӕрхаста Адеты чызг
Агсийы (Дзыццайы) ӕмӕ сын рацыд цот Лесга, Георги (Гога), Райсӕ
ӕмӕ Сандыр (Дади). Дзыцца йӕ цоты сӕ нӕмттӕй хонын ӕфсӕрмы
кодта ӕмӕ Георгийы рахуыдта Гога, Сандыры та - Дади ӕмӕ уыцы
нӕмттимӕ цардысты. Дӕхцыхъо амард 1905 азы, Сандыр та райгуырд
1906 азы. Фыд ӕмӕ фырт кӕрӕдзийы нӕ федтой. Дӕхцыхъойӕн хуыз-
ист дӕр нӕ баззад. Уый бӕрц сывӕллӕттӕ баззадысты Дзыццайы бӕр-
ны. Сӕмӕт, Зӕликкӕ ӕмӕ Агуыбе амардысты ӕрыгонӕй. Ока смой
кодта Отараты Сандырӕй ӕмӕ сын рацыд чызг ӕмӕ лӕппу - Маруся
ӕмӕ Батырбег.
Хӕдзары хистӕр нӕлгоймаг уыд Бикко, сылгоймаг-хистӕр та
Дзыцца. Уыдон уынаффӕ кодтой бинонты иумӕйаг цардӕн. Сӕ баком-
коммӕ уыд уӕгъд зӕхх. Нӕлгоймӕгтӕ ӕмхуызонӕй архайдтой уым
хӕдзар аразыныл. Хӕдзар срӕвдз. Биккойӕн дӕр йӕ ускурыны афон
ӕрхӕццӕ. Ӕндӕр хъӕумӕ цӕуын ӕй нӕ бахъуыд. 1913 азы ӕрхаста
нӕхихъӕуккаг Хъодзаты чызг Фединкайы. Сӕ фыццаг лӕппу Салам
райгуырд 1915 азы, уый фӕстӕ Сахан - 1917 азы, Тугъан - 1919 азы,
Аня 1921 азы, Бекызӕ - 1928 азы, Оля - 1930 азы.
5
Леска смой кодта хъобайнаг Дзампаты Дзамболатӕй ӕмӕ сын
райгуырд цыппар лӕппуйы ӕмӕ дыууӕ чызджы - Бимболат, Майрӕм,
Ольгӕ, Мырзабег, Сослӕнбег, Разетӕ.
Гога ӕрхаста Рӕмонаты чызг Мелайы. Райгуырд сын иунӕг чызг
Тамарӕ. Тамарӕ смой кодта беслӕныхъӕуыккаг Ӕлбегаты Барисӕй
(Бӕбег) ӕмӕ сын рацыд цот - Валери, Сергей, Гермӕн, Мурик, Фа-
тимӕ ӕмӕ Заремӕ.
Райсӕ смой кодта хуымӕллӕггаг Туаты Забейӕ. Рацыд сын зӕнӕг
- Ибыр, Хадизӕт, Лизӕ, Моисей, Тамуся, Ленӕ, Светӕ. Се ’ппӕт дӕр
сӕ амонд ссардтой ӕмӕ цӕрынц.
Искуы-иу ӕй фӕстӕмӕ алы хӕдзары дӕр уыд фондз, ӕхсӕз сы-
вӕллоны ӕмӕ сӕ ӕххормагӕй никуы ничи амард. Дардтой фос. Сӕ
цӕхӕрадӕтты сагътой нурытӕ, хъӕдындзтӕ, басгӕрдӕг, хъонтхора,
цӕхӕра, къабуска, хъӕдур, нартхор, джитъритӕ, пъамидортӕ.
Бинонты цардӕн цыдӕриддӕр хъуыд, уыдон уыдысты сӕхимӕ.
Базармӕ нӕ цыдысты ныртӕккӕйы хуызӕн. Хъӕуы мидӕг дуканиты
уыд алцыдӕр балхӕнынмӕ. Уый тыххӕй-иу се стуртӕй ӕрбауӕй код-
той, ӕмӕ-иу сӕ цы хъуыд, уыдон ӕлхӕдтой хъӕуы дуканийы. Дзидза,
сойаг хъуаг нӕ уыдысты. Ӕмӕ, дам, уӕд ӕвзӕр цардысты адӕм. Уӕд
цы хордтам, уый уыд сыгъдӕг, хӕрзхъӕд хӕринаг. Алы бӕрӕгбонмӕ
дӕр кодтой кусарт ӕмӕ дзидза хъуаг никуы уыдысты.
* * *
Иудзырдӕй мӕ фыд Дадийӕн йӕ ускурыны афон ӕрхӕццӕ. Дзыц-
ца ӕмӕ йын Мела, йӕ хистӕр ӕфсымӕры ус, бирӕ чызджытӕ амыд-
той, фӕлӕ Дади нӕ разы кодта:
- Ныронг семӕ цардыстӕм хотӕ ӕмӕ ӕфсымӕртау, сахуыр стӕм
кӕрӕдзиуыл иу бинонтау. Ныр дзы кӕцымӕ хъуамӕ барвитон, уарзын
дӕ, курын дӕ ӕмӕ мын баком, зӕгъгӕ?!
Дадийы хистӕр хо мойгонд уыд Хуымӕллӕгмӕ. Сӕрвыста йӕм:
- Ӕруай-ма, ӕмӕ дын иу чызджы фенын кӕнон.
Мела йын йӕ дарӕс арӕвдз кодта, Лӕгтыдзуарыл ӕй бафӕдзӕхста.
Дади йӕ диссаджы ӕфсургъ мӕликкыл сбадт, Хуымӕллӕгмӕ араст.
Дыккаг бон ахӕм уард кодта, ӕмӕ йӕ цуанон куыдзы дӕр ӕддӕмӕ
ничи рауагьтаид. Мела-иу рӕстӕгӕй-рӕстӕгмӕ кӕрты дуарӕй акаст,
уӕдӕ куыд ӕрӕгмӕ цӕуы Дади, ацы тыхджын къӕвдайы цы фӕуы-
дзӕн, йӕ сӕр кӕм фӕцӕвдзӕн, зӕгъгӕ. Уалынмӕ дын дӕллаг ти-
гьӕй уӕлӕмӕ фӕзылди дыууӕ бричкӕйы, дыууӕ дӕр адӕмӕй йедзаг,
6
афтӕмӕй. Чындзхӕссӕг цыдысты хъӕумӕ. Мела кӕрты дуар фегом
кодта:
- Мауал цӕутдарддӕр! Ӕрбаздӕхутуал!
Бричкӕтӕ уыцы иу цыдӕй дӕргъӕй-дӕргьмӕ сарайы смидӕг
сты. Мела уӕттӕм бахуыдта бӕлццӕтты. Ракалдта, цыдӕриддӕр сӕм
дарӕстӕ ӕвӕрд уыд скъӕппыты, шифанерты, уыдон иууылдӕр. Чыз-
джытӕ сӕхӕдӕг дӕр февнӕлдтой сӕ дарӕстӕ лӕмарынмӕ, итутӕй сӕ
хус кӕнынмӕ. Уыцы рӕстӕг хӕдзары хистӕр ӕфсин, Дзыцца, арахъхъ
ахъарм кодта, фынг акодта лӕппутӕн. Чызджытӕй иу йӕ дарӕс нӕ ра-
ивта. Йӕ уӕлӕмӕ сӕ алӕмар-алӕмар кодта. Мела хисӕрфӕн радавта,
йӕ къӕбӕлдзыг сау дзыккутӕ йын дзы сӕууӕрста.
- Ныртӕккӕ дӕ дарӕс раив! Ардыгӕй хуылыдзӕй ничи ацӕудзӕн!
Фӕрынчын уыдзынӕ. Чындзӕхсӕвы сымах кой кӕндзысты ӕви сӕхи
хъуыддӕгтӕ?
Къамоды фӕстӕмӕ йӕ бакодта, йӕ мой Георгийы хӕлаф ӕмӕ йын
хӕдон скӕнын кодта, стӕй йыл бухар худ ӕркодта. Чызджытӕ ныххуд-
тысты.
- Буси! Мауал сӕ ралас, тынг хорз дыл фидауынц!
Мела йӕ цӕст дары Бусимӕ. Тынг цӕуы йӕ зӕрдӕмӕ. Ӕвзӕр нӕ
уаид кӕстӕр файнустӕн. Дади тагъддӕр куы фӕзынид.
Чызджытӕ, зынджытӕй сӕ тӕвд кӕнгӕйӕ, ӕртӕ итуйӕ сӕ тӕнӕг
дарӕстӕ ахус кодтой, нӕлгоймӕгтӕ та сӕ пецыл хус кодтой. Бынтон
нӕма бахус сты, афтӕ уарын дӕр банцад. Буси батыхсти:
- Ӕгӕр ӕрӕгмӕ кӕнӕм.
Мела йӕ сабыртӕ кӕны:
- Буси, ме ‘фсин сӕ хӕрӕфырт у. Махон дӕр уым ис, чызгӕрвитӕг.
Кӕмӕ уыдыстут, стӕй куыдӕй, уый Лесгайӕн зӕгъдзыстут, ӕмӕ ӕп-
пӕт дӕр уыдзӕн хорз.
Мелайы ма бӕргӕ фӕндыд сӕ афӕстиат, кӕд Дади дӕр уӕдмӕ фӕ-
зынид ӕмӕ Бусиимӕ кӕрӕдзи фениккой, зӕгъгӕ. Чи зоны, ӕмӕ.
Фӕлӕ Мелайы фӕндӕй ницы рауад - Дади нӕ фӕзынд, чындз-
хӕсджытӕ та фӕтагъд кодтой. Бирӕ арфӕтӕ фӕкодтой ӕфсин ӕмӕ
чындзӕн. Бричкӕтӕ стыр кӕрты кӕрӕдзийы фӕдыл разылдысты,
фӕндырдзагьд ӕмӕ зардимӕ ацыдысты. Мела ма уынджы сӕ фӕдыл
дӕлӕмӕ акаст, стӕй кӕрты дуар ӕрбахгӕдта ӕмӕ мидӕмӕ бацыд.
Ӕвӕццӕгӕн, чындзхӕсджытӕ бынатмӕ схӕццӕ уыдаиккой, афтӕ
Дади дӕр фӕзынди. Бӕхы саргъ фелвӕста, бӕхдонмӕ йӕ бауагъта.
Хӕдзармӕ бахызт, йӕхи бандоныл ӕруагъта.
- Цы бадӕ? - бафарста йӕ Мела. Дӕ зӕрдӕмӕ нӕ фӕцыд?
7
Дади йӕ къух ауыгъта.
- Гъемӕ тынг хорз! - Мела чындзхӕсджыты хабар ракодта Дади-
йӕн. - Дӕ дарӕстӕ раив. Ныртӕккӕ цӕуӕм Ногъайтӕм. Иу чызг дзы
мӕ зӕрдӕмӕ тынг фӕцыд. Кӕд дӕ зӕрдӕмӕ дӕр фӕцӕуа, уӕд фӕсти-
ат нал. Кӕнӕ хӕсгӕ, кӕнӕ скъӕфгӕ.
Мелайы ныхӕстӕм Дади йӕ мидбылты бахудт ӕмӕ йӕ дарӕс
ивынмӕ иннӕ уатмӕ бацыд.
Хъазт йӕ тӕккӕ цыренӕй уыд, афтӕ Мела ӕмӕ Дади бахызтысты
тыргъмӕ. Уаты дуар уыд гом. Мела Дадийӕн ацамыдта Бусимӕ. Хъаз-
ты чегъре Дадийы куы ауыдта, уӕд фӕхъӕр кодта:
- Дӕлӕсыхаг уазӕгӕн - йӕ ӕмбӕлӕггаг! - Лӕппуйы цонгыл
фӕхӕцыд ӕмӕ йӕ уатмӕ бахуыдта.
Хъӕубӕстӕ Дадийы хорз зыдтой, тынг ыл бацин кодтой. Дади йӕ
цӕстытӕ нал иста Бусийӕ. Чегъре чызджы кафынмӕ рахуыдта. Дади
рог зылд ӕркодта ӕмӕ Бусийы размӕ йӕ къахфындзтыл алӕууыд.
Чызджы фендӕй ӕнахуыр хъарм йӕ зӕрдӕмӕ бакалд. Сӕрӕй къӕхтӕм
ыл йӕ цӕст ӕрхаста. Дадийы кафгӕ бирӕтӕ федтой, фӕлӕ ныры хуы-
зӕн диссаджы кафт никуыма скодта. Уаты чидӕриддӕр уыд уазӕгӕй,
фысымӕй, уыдон иууылдӕр уырдыг слӕууыдысты ӕмӕ ӕмдзӕгъд
кӕнынц. Тыргъмӕ адӕмӕй схизӕн нал уыд. Се ’ппаеты дӕр фӕндыд
бакӕсын кафджытӕм, фӕлӕ кӕцӕй? Уазӕг чызджытӕ йӕм диссагмӕ
кӕсӕгау кастысты. Дади ӕмӕ Буси кафт куы фесты, уӕд чидӕр ныхъ-
хъӕр кодта:
- Цары фиу!
Иннӕ йын дзуапп радта:
- Сӕ амонд иу!
Хъазты чегъре базгъордта Дадимӕ, ныхъхъӕбыс ын кодта, йӕ
цины хъӕр айзӕлыд:
- Гъе уый та уын, хорз адӕм, джызӕйлаг лӕппуйы кафт!
Уазӕгӕй, фысымӕй сдзурынӕн нал уыдысты фыр диссагӕй. Афтӕ
сӕм каст, цыма ацы кафт сӕ фыны федтой. Дадийы фӕстӕ кафын ни-
чиуал уӕндыд. Цӕмӕй сӕ удтӕ сӕхимӕ ӕрцӕуой, уый тыххӕй сын
хъазты чегъре симд сарӕзта.
Дади тыргъы лӕугӕ ауыдта Мелайы ӕмӕ йӕм ратындзыдта.
- Цӕй куыд? Дӕ зӕрдӕмӕ фӕцыд? - афарста йӕ Мела. Дади ӕх-
сызгон худт бакодта.
- Уӕдӕ мах ам ницыуал хъуыддаг ис. Чи у, цы у, кӕмӕй у, кӕй
чызг у, уыдон та ӕз базыдтон, - дзурынмӕ фӕци Мела.
Мела куыд загъта, афтӕ нывыл ацыдысты хъуыддӕгтӕ. Дадийы
8
хорзы кой байхъуыст Ольгинскӕмӕ. Йӕ минӕвӕрттӕн ын разыйы дзуапп
радтой. Лӕппуйӕн йӕхи куы федтой, уӕд та бынтон разыйӕ баззады-
сты.
Ӕнӕхъӕн хъӕуӕй фӕсте ничиуал уыд. Кӕмӕн ӕмбӕлд, уыдон
иууылдӕр ӕрцыдысты чындзӕхсӕвмӕ. Чындзы фенынмӕ сылгоймӕг-
тӕ гуылф кодтой, цымӕ, дам, куыд дзы ӕппӕлыдысты, афтӕ рӕсугъд
у, зӕгъгӕ.
Рацыд афӕдз, ӕмӕ сын райгуырд лӕппу. Бинонты циндзинад ӕгас
хъӕуыл дӕр ахӕлиу. Ӕртӕ уынджы хистӕртӕ ӕрӕмбырд сты лӕп-
пуйы куывдмӕ, цӕмӕй йыл ном сӕвӕрой. Бадты хистӕр Асӕго ӕртӕ
чъирийӕ скуывта:
- Хуыцау! Амондджын гуырд ӕй фӕкӕн. Ӕнӕнизӕй куыд бахъо-
мыл уа, уыцы хорзӕх ын ратт. Хуыцау, дӕуӕй йын цы цӕрӕнбонтӕ
лӕвӕрд ис, уыдон адӕмимӕ ӕмзӕрдӕйӕ, уарзонӕй куыд арвита. Йӕ
дзыхы ныхас адӕмӕн адджын, цины хос куыд уа. Дунесфӕлдисӕг
иунӕг кадджын Хуыцау, йӕ фыды хуызӕн кусаг куыд уа, йӕ иу ба-
кастӕй дӕр цин куыд хӕсса адӕмӕн, йӕ хистӕрты сӕр куыд хъуыды
кӕна, ӕгаддзинад сӕм куыд никуы ’рхӕсса, фӕлӕ дзы сӕрыстыр куыд
уой, ахӕм арфӕ ракӕн! Хуыцау, амондджын ӕй фӕкӕн, йӕ фӕстӕ
цӕринаг гуырдтӕ куыд рацӕуа! Ноггуырды ацаходын кӕнут, кувӕггаг
та - кӕстӕртӕм.
Дзыцца ацаходын кодта сывӕллонӕн чъирийӕ ӕмӕ хӕдзармӕ ба-
цыд. Сидт Хуыцауы тыххӕй кӕронмӕ ахӕццӕ. Нӕхи Салам райдыдта
нӕмттӕ фыссын, ӕмӕ стӕй номхыгъд бакаст Дзыцца, Мела ӕмӕ Бу-
сийӕн, цӕмӕй дзы равзарой. Буси ныфсӕрмы. Ницы дзырдта. Дзыцца
ӕмӕ Мела, цыма ныхас бакодтой, афтӕ ӕмдзырд скодтой:
- Бексолтан!
Салам раздӕхт бадтмӕ. Фехъусын кодта, Бексолтан-ном кӕй рав-
зӕрстой, уый. Фынджы хистӕр Асӕго сыстад.
- Хорз адӕм, ӕвзӕрст ном кӕй фӕндон у!
Бимболат сыстад:
- Хуыцауӕй стыр бузныг дӕн, мӕ ном кӕй равзӕрстой, уымӕй.
Бексолтан-ном мӕ фӕндон уыди.
Асӕго нуазӕн систа:
- Бимболат, амондджын дӕ. Утӕппӕт адӕмы ӕхсӕн дӕ ном
ӕвзӕрст ӕрцыд. Хъӕлдзӕг ӕмӕ рӕсугъдӕй цӕрут. Дӕ хъӕбултыл
ма иу бафтыд. Сидт уадзын Бимболат ӕмӕ Бексолтаны цӕрӕнбоны
тыххӕй.
Уастырджийы зарӕг систа, кӕстӕртӕ йын бахъырныдтой.
9
* * *
Уыцы бонӕй цасдӕр рӕстӕг рацыд ӕмӕ, мӕ фыды мад Дзыцца
(Акси) куыд дзырдта, уымӕ гӕсгӕ, хъӕбысы ма уыдтӕн, афтӕмӕй
изӕрӕй райсоммӕ амардтӕн ӕртӕ хатты. Уыцы рӕстӕг нӕлгоймӕгтӕ
уыдысты ӕхсӕвӕддӕ быдыры нартхор тонынмӕ. Хӕдзары уыдысты
ӕртӕ сылгоймаджы: Дзыцца, мӕ фыды ‘фсымӕр Гогайы бинойнаг
Мела ӕмӕ мӕ мад Буси. Уыдоны бон мын цы уыд? Ницы. Катай код-
той удаистӕй.
- Исты йыл куы ‘рцӕуа, уӕд нӕ нӕ лӕг хӕдзарӕй фагтӕрдзӕн. Тынг
ӕнувыд ыл у, ӕвӕццӕгӕн ӕй йӕхи удӕй фылдӕр уарзы, - загъта Мела.
Дзыцца ӕмӕ Мела мӕ схастой Даураты дӕснымӕ. Уый сын загъта:
- Цавӕрдӕр ӕнӕзӕгъинаг ӕй асхуыста ӕмӕ Лӕгтыдзуар йӕ фарс фӕ-
цис, табу Йӕхицӕн. Иу уӕрыккӕй йын туг суадзын хъӕуы ӕмӕ скувын.
Мӕ фыды хистӕр ӕфсымӕр Гога ӕхсӕвы ӕвзӕр фынтӕ федта.
Ӕмбӕлттӕн ницы загъта, бӕхыл абадт ӕмӕ хъӕуы балӕууыд. Йӕ
фыццаг фарст Дзыццамӕ: «Бексол куыд у?» Дзыцца йын хабӕрттӕ
бӕстонӕй ракодта. Гога бӕх уӕрдоны аифтыгъта ӕмӕ аходӕны размӕ
хохы Санибамӕ фосы дзугмӕ бахӕццӕ. Гога ӕмӕ Дадийы фыстӕ дӕр
Ӕмбалаты Цыппуйы фосимӕ иумӕ хызтысты. Гога куыд дзырдта,
афтӕмӕй, дзугмӕ куы бахӕццӕ, уӕд се ’хсӕнӕй урс далыс рацыд ӕмӕ
уӕрдоны цур ӕрлӕууыд.
- Мӕ сӕрыхъуынтӕ фыр диссагӕй арц слӕууыдысты. Рахызтӕн уӕр-
донӕй. Мӕ худ систон ӕмӕ скуывтон: «Хуыцау! Табу дын уӕд! Ӕвӕццӕ-
гӕн, ацы далыс дӕуӕн нывонд у ӕмӕ дын барст фӕуӕд!» Мӕ фарсмӕ
йӕ уӕрдоны ӕнӕ къӕхтӕ бастӕй ӕрӕвӕрдтон. Фыййауӕн афӕдзӕхстон:
«Цыппуйӕн-иу зӕгъ, Тылаттаты Гога Джызӕлмӕ далыс аласта».
Хур фӕуырдыг кодта хӕхты ’рдӕм, афтӕ Гога хӕдзармӕ ныххӕц-
цӕ. Дзыцца йӕ размӕ рауад:
- Гога, хӕрзӕггурӕггаг! Ӕвӕццӕгӕн, бынатмӕ бахӕццӕ уыдаис,
афтӕ сывӕллон йӕ цӕстӕй ракаст ӕмӕ худын байдыдта.
- Хуыцауӕн табу! Табу йӕ ӕххуысгӕнӕг зӕдтӕн, - загъта Гога
ӕмӕ кусарт кӕнынмӕ бавнӕлдта.
* * *
Рацыд рӕстӕг, мӕ фыд сфӕнд кодта йӕ каисты бабӕрӕг кӕнын.
Йемӕ цӕуынц йе’рдхорд Кцойты Харитон, Бекаты Хъӕлӕрдзы ӕмӕ
Адеты Майрӕм. Сиахсӕн цы ӕмбӕлы, уыдон сӕвӕрдтой пъавозкӕйы.
ю
Хъӕлӕрдзы дӕр ма цыдӕр тыхтон ӕрбахаста ӕмӕ йӕ гуыффӕйы
рӕбын дӕргъмӕ ӕрӕвӕрдта. Мӕн дӕр срӕвдз кодтой семӕ Ольгин-
скӕмӕ цӕуынмӕ. Сбадын мӕ кодтой фыццаг фӕхсбандоныл бӕх-
тӕрӕгӕн. Мӕ фӕстӕ бадынц Дади ӕмӕ Харитон се ’ргом фӕстӕмӕ.
Хъӕлӕрдзы ӕмӕ Майрӕм ӕрбадтысты фӕстаг бандоныл се ’ргом ра-
зырдӕм. Афтӕмӕй ныхӕстӕ кӕнгӕ араст стӕм. Джызӕлӕй ахызты-
стӕм. Хъӕлӕрдзы ныззарыд. Иннӕтӕ йын бахъырныдтой. Бекатӕн,
ӕвӕццӕгӕн, зарын фыдӕлтӕй баззад. Нӕ цыбыр уынджы цӕрынц Бе-
каты Хамырзӕ, Гахӕмӕт, Елӕмырзӕ, Хъазантемыр ӕмӕ немӕ цӕуӕг
Хъӕлӕрдзы. Бӕрӕгбӕтты фынгыл сӕ иу куы бада, уӕддӕр хъӕлдзӕг
бадт фӕкӕндзысты заргӕйӕ. Бахӕццӕ стӕм горӕтмӕ. Харитон мын
амоны, кӕуылты цӕуын хъӕуы, уый. Горӕты астӕу Хъӕлӕрдзы афтӕ
хъӕрӕй ныззарыд, ӕмӕ уынджы цӕуджытӕ фӕсонтау сты. Иутӕ та
йын ӕмдзӕгьд кодтой.
Горӕтӕй Ольгинскӕйы ’рдӕм куы фӕуырдыг кодтам, уӕд Хъӕ-
лӕрдзы цавӕрдӕр хъӕлдзӕг зарӕг систа бӕрзонд ӕмӕ йын йе ’мбаелт-
тӕ канд хъырнгӕ нӕ, фӕлӕ ма ӕмдзӕгьд дӕр кодтой. Уыцы хъӕлдзӕ-
гӕй ныххӕццӕ стӕм нӕ фысымты дуармӕ. Уазджыты 'рцыдмӕ ӕн-
хъӕлмӕ чи каст, уыцы фӕсивӕд ракалдысты фӕндырдзагьдимӕ «ӕгас
цӕут» зӕгъынмӕ. Уазджытӕ хистӕрты къухтӕ райстой ӕмӕ сӕ ми-
дӕмӕ бахуыдтой. Хъазт стынг. Мӕн чызджытӕ хӕдзармӕ бакодтой.
- Мӕнӕ дын уый дӕ нана, йӕ ном Вера, дӕ мад Бусийы мад. Ӕз
та Райхан, дӕ мад Бусийӕн йӕ хойы чызг. Гъе ныр зонгӕ уыдзыстӕм.
Мӕнӕ дын уый та дӕ мады ‘фсымӕр Бимболат.
Бӕзӕрхыг лӕппу - йӕ хъӕбысмӕ мӕ фелвӕста, бирӕ мыл фӕ-
цинтӕ, фӕхъӕбыстӕ кодта. Иннӕ уатӕй чидӕр ӕрбахъӕр кодта.
«Ныртӕккӕ Дади кафдзӕн!» Уаты ничиуал аззад, дуармӕ сдзыгуыр
сты. Мӕн Вера йӕ хъӕбысы бахаста ӕмӕ дуарӕй кӕсӕм кафджытӕм.
Фӕндырдзӕгьдӕг кӕны уӕздан хонгӕ кафты цагъд. Дади мӕм куы
фӕзыны, куы та нал. Ӕваст фӕндыр ахӕм рог цагъд скодта, ӕмӕ, ӕп-
пындӕр кафын чи нӕ зыдтаид, уый дӕр ӕм скафыдаид. Ныр мӕм Дади
йӕхӕдӕг дӕр, йӕ къӕхты змӕлд дӕр хорз зынынц. Ӕмхуызонӕй йын
ӕмдзӕгъд кӕнынц. Кафт куы ахицӕн, уӕд сын тыхджын къухӕмдзӕгъд
сарӕзтой, арфӕтӕ сын фӕкодтой. Ӕрбацыдыстӕм хӕдзармӕ. Сыхаг ус
Годзе афтӕ бакодта.
-	Ӕвӕдза, цы амондджын у Буси, ахӕм лӕгимӕ чи цӕры. Йе
’фсинагй дӕр ын тынг ӕппӕлынц. Раст, дам ын мады хуызӕн у.
-	Уый ӕцӕг афтӕ у. Хорз бинонтӕм бахауд, - загъта Вера.
п
Уазджыты бакодтой фынгтӕм. Чысыл куы абадтысты, уӕд Хъӕ-
лӕрдзыйы зарын райхъуыст.
- Нӕ фысымты цӕрӕнбон бирӕ уа!
Изӕры уазджыты сӕхимӕ ахуыдта Дадийы ӕмсиахс Хъалӕгаты
Хаба. Сӕ бацыдмӕ сарайы ӕвӕрд фынгтӕ уыдысты дзаг хӕрд ӕмӕ
нуӕзтӕй. Абадтысты иу-сахат ӕмӕ ӕрдӕджы бӕрц ӕмӕ фӕстӕмӕ
заргӕ ӕрбацыдысты Хъабанатӕм. Бусийы фыд Бибо нырмӕ станы ӕх-
сӕвгӕс уыд. Раивӕг ӕй нӕ фӕци. Ныр фембӕлд уазджытимӕ ӕмӕ сын
уазӕгӕй, сыхагӕй - се ’ппӕтӕн дӕр фӕйнӕ нуазӕны саккаг кодта. Ӕз
куы райхъал дӕн, уӕд Вера хуыссыд мӕ фарсмӕ. Чысыл рӕсугъд ӕх-
цадон мын балӕвар кодта ӕд ӕхца, стӕй ма дзы Райхан ӕмӕ иннӕ чыз-
джытӕ дӕр нывӕрдтой, ӕмӕ ӕхцадон ныттыппыр, загътон, атондзӕн
фӕйнӕрдӕм. Бибо мӕм ӕрбацыд. Йӕ хъӕбысы мӕ систа.
- Мӕ гыццыл хӕрӕфырт, амондджынӕй бахъомыл у дӕ ный-
йарджыты фӕндиаг. Мах дӕр дӕ сӕрыстыр куыд уӕм! - уый та мын
мӕ хӕлафы дзыппы нывӕрдта ӕхцаты тыхтон.
Чысыл абадты фӕстӕ Харитон арфӕ ракодта фысымтӕн,
сыхбӕстӕн ӕмӕ сбадтыстӕм нӕ уӕрдоны. Райхан ма мӕм ӕрбауад,
ахъӕбыс мын кодта, мӕ ныхӕн мын аба кодта, ӕмӕ рацыдыстӕм. Дади
лӕппутимӕ лӕууыд дарддӕр. Куы сӕм бахӕццӕ стӕм, уӕд уый дӕр
сгӕпп кодта уӕрдонмӕ. Хъӕлӕрдзы ныззарыд. Цӕуӕм хъӕлдзӕгӕй.
Хъӕуӕй фӕиуварс стӕм. Хъӕлӕрдзы мӕм ӕрбахъӕр кодта: «Бауром
ма, Бексолтан!» Ӕз баурӕдтон. Хъӕлӕрдзы ӕргӕпп кодта ӕмӕ харбы-
зы быдырмӕ базгьордта. Уайтагьд фӕзылд, стыр харбыз йӕ къухты,
афтӕмӕй. Ӕз ӕнхъӕл уыдтӕн, уӕрдоны йӕ авӕрдзӕн. Уый йӕ хуымы
кӕрон дуры сӕрыл авӕрдта, уӕрдоны гуыффӕйӕ йӕ тыхтон фелвӕста.
Райхӕлдта хъримаг ӕмӕ дзы харбызмӕ ныхъхъавыд, - харбыз нып-
пырх.
Нӕ уӕлхъус ӕрбалӕууыдысты дыууӕ лӕджы бӕхтыл хӕцӕнгӕрз-
тимӕ. Ӕз старстӕн, ныртӕккӕ нӕ амардзысты, зӕгъгӕ. Хъӕлӕрдзы
сӕм мӕхъӕлонау цыдӕртӕ сдзырдта. Уыдон дӕр ӕй цӕмӕйдӕрты
афарстой. Хъӕлӕрдзыйы ныхӕстӕй иу бамбӕрстон - Беков. Уыдон сӕ
бӕхтӕй ӕргӕппытӕ кодтой ӕмӕ йын хъӕбыстӕ кӕнынц. Мӕ тарстӕй
ӕрсабыр дӕн. Ӕртӕйӕ дӕр харбызы хуыммӕ бацыдысты ныхӕстӕ
кӕнгӕ, фӕйнӕ дыууӕ харбызы ’рбахастой ӕмӕ сӕ уӕрдоны сӕвӕрд-
той. Хъӕлӕрдзыйӕн ма фӕйнӕ хъӕбысы акодтой ӕмӕ рацыдыстӕм.
Иучысыл куы рауадыстӕм, уӕд ма сӕм Хъӕлӕрдзы йӕ къух фӕтылдта,
уыдон дӕр ын дзуапп радтой. Хъӕлӕрдзы йӕ хъримаг тухгӕйӕ йӕхи
мидӕг базарыд.
12
Харитон ӕй фӕрсы:
- Хъӕлӕмырзӕ! Мӕхъӕлагттимӕ цӕуыл дзырдтай?
- Фарстой мӕ, не ‘взаг нын цӕмӕй зоныс? Ӕз сын загътон, ӕз дӕр
мӕхъӕлон дӕн, мӕ мыггаг Беков. Цардыстӕм Базоркины. Мӕ фыд фӕ-
мард ӕмӕ мӕ мӕ мад Джызӕлмӕ йӕ цӕгатмӕ ӕрбахаста ӕмӕ уым
цӕргӕйӕ баззадтӕн.
- Хорз дзуапп сын ӕрхъуыды кодтай, - загъта Харитон, ӕмӕ
ӕртӕйӕ дӕр ныххудтысты.
Горӕтӕй ахызтыстӕм. Хур арвы астӕуӕй цӕхӕртӕ калы, йӕ зӕрин
тынтӕ адӕймаджы буары хизынц. Хуры тӕвдӕй у ӕви фӕллайгӕ ба-
кодта, бӕхӕн йӕ цыд фӕуӕзбын. Бахӕццӕ стӕм Джызӕлмӕ. Харитон
сӕхи цур рахызт. Дади йӕм дзуры:
- Харитон, ма ахиз. Фысымтӕ нын кӕй сӕвӕрдтой, уыдон акувын
хъӕудзӕн.
- Сыхӕгтӕй искӕмӕ фӕдзурдзынӕ ӕмӕ сӕ уый скувдзӕн.
- Уӕдӕ уӕд иу харбыз демӕ айс.
Ныццыдыстӕм нӕхимӕ.
- Бӕх кӕртмӕ ма бакӕн, хъӕудзӕн мӕ, - афӕдзӕхста мын Хъӕ-
лӕрдзы.
Хъӕлӕрдзы ӕмӕ Майрӕм фӕйнӕ харбызы сӕхицӕн уӕрдоны
ныууагътой, иннӕтӕ хуынтимӕ мидӕмӕ бахастой. Дзыццайӕн ар-
фӕтӕ кӕнынц, йӕ хорз хӕстӕджыты буцдзинадӕн. Дзыцца мӕн йӕ
хъӕбысы ӕрбакодта. Ӕз ӕм мӕ чыссӕ радтон.
- Мӕнӕ йын йӕ мады 'рвадӕлтӕ цы лӕвӕрттӕ ракодтой!
- Мӕнӕ мын адон та мӕ дада мӕ дзыппы нытътъыста.
Мӕ дзыппӕй систон ӕхцӕйы тыхтон.
- Хуыцау сын бирӕ раттӕд! Амондджынӕй цӕрӕнт! - загьта
Дзыцца.
Сыхӕгты лӕгтӕм фӕдзырдтой ӕмӕ хуынӕн йе ’гъдау скодтой.
Ууыл Дадийы сиахысцыд ахицӕн.
Рацыд рӕстӕг. Иу бон нӕ дуармӕ кӕйдӕр уӕрдон ӕрлӕууыд. Ӕз
ӕм разгьордтон. Бибойы уӕрдоны бадгӕ куы федтон, уӕд мидӕмӕ
бахъӕр кодтон:
- Дада нӕм ӕрбацыд!
Дади, Дзыцца ӕмӕ Буси рауадысты, кӕрӕдзиуыл цинтӕ кӕнынц.
Дади Бибомӕ дзуры:
- Ӕз дзы ӕххӕст фыс ӕрдавон.
Сылгоймӕгтӕ Бибойы хӕдзармӕ бакодтой, ныхӕстӕ кӕнынц.
Дади, фос кӕм фӕхизынц, уый зыдта. Уайтагъд ӕрхӕццӕ фысимӕ.
13
Феуӕгъд кодта бӕх, холлаг ын авӕрдта. Бибойы фысӕн йӕ къӕхты
баст суӕгъд кодта ӕмӕ йӕ кӕрты ауагъта. Бибо ӕмӕ Дзыцца тыргъы
уӕлдӕфмӕ ӕрбадтысты, ныхӕстӕ кӕнынц. Дади кӕрты кусарт кӕны.
Бибо йӕм йӕ цӕст дары. Куыд арӕхстджын ӕвнӕлд кӕны, уымӕй буц
у йӕ сиахсӕй. Уайтагьд кусарт уӕнгтӕ кондӕй стыр тымбыл хъӕ-
дын тӕбӕгъы хӕдзармӕ бахаста. Буси чъиритӕ кӕны. Дади дзидзатӕ
фӕуӕларт кодта ӕмӕ къӕхтӕ ӕмӕ сӕр цӕхӕрадоны арауынмӕ бав-
нӕлдта. Асыгъдӕг сӕ кодта ӕмӕ та уыдон дӕр хицӕнӕй фӕуӕларт
кодта.
Бибо Дадийы архайдмӕ лӕмбынӕг фӕкаст. Ӕхсызгон ын уыд
йӕ сиахсы арӕхстдзинад. Изӕры сыхы лӕгтӕм фӕдзырдтой. Бирӕ
арфӕйы ныхӕстӕ фӕкодтой Бибойӕн, ахӕм хорз чызг кӕй схъомыл
кодтой, ӕнӕхъӕн сыхӕн фӕзминаг кӕй у, уый тыххӕй. Бибо баззад
бузныгӕй.
Дыккаг райсом Дади йӕ цӕрмын куатӕ ӕрбабаста. Бандоныл
дзӕбуг, аркъау, цӕфхӕдтӕ ӕмӕ цӕфхады зӕгӕлтӕ ӕрӕвӕрдта. Уыдон
ма йӕм куырдадзы куыстӕй баззадысты. Ӕнгуз бӕласмӕ бӕх цыбыр
абаста, уӕрдон ӕм хӕстӕг батылдта ӕмӕ бӕхӕн фезмӕлӕн нал уыд.
Цыппар къахӕн сӕ ихсыд цӕфхӕдтӕ раппӕрста, сӕфтджытӕ асыгъ-
дӕг кодта. Ног цӕфхӕдтӕ сыл ныссагъта ӕмӕ бӕх ӕмӕ уӕрдон дӕр
сӕ бынатмӕ бакодта.
Бибо фӕкаст Дадийы архайдмӕ, ныр бандоныл ӕрбадт. Рацыд
Буси ӕмӕ йӕ фыды фарсмӕ ӕрбадт.
- Ӕвзӕр бафынӕй кодтай? Цӕмӕн афтӕ раджы фестадтӕ?
- Нӕ, нӕхимӕ дӕр фылдӕр нӕ фӕфынӕй кӕнын. Мӕ сиахсмӕ
знон дӕр, кусарт кӕнгӕйӕ, фӕкастӕн. Абон дӕр мын мӕ бӕхӕн цып-
пар цӕфхады асагъта ӕмӕ дзы стыр бузныгӕй баззадтӕн. Уӕдӕ йӕ
мад дӕр сыгъзӕрин адӕймаг.
-	Тынг хорз бинонтӕ. Ме ’фсин та мын мады хуызӕн у. Цы нӕ
фӕзонын, уыдон мын фӕлмӕнӕй фӕамоны.
-	Гъемӕ дӕ уый курӕг дӕн, мӕ чызг, сӕ зӕрдӕхудты макуы бацу
ӕмӕ амондджын уыдзынӕ дӕ царды кӕронмӕ.
Буси ӕрбахъӕбыс кодта йӕ фыды, йӕ русӕн ын аба кодта.
-	Бузныг, мӕ фыд.
Хӕдзармӕ бацыд. Фынг ӕрӕвӕрдтой, аходӕн скодтой. Фӕйнӕ
дӕр банызтой, стӕй Бибо бӕркад загъта ӕмӕ сыстад.
-	Ӕз куыд зӕрдӕрухсӕй цӕуын ацы хӕдзарӕй, сымах дӕр дзы
афтӕ зӕрдӕрухсӕй, амондджынӕй, кӕрӕдзийы уарзгӕйӕ цӕрут. Гыц-
цыл Бек, ды та ӕнӕнизӕй, ӕнӕфыдбылызӕй бахъомыл у, - ӕрбахъӕ-
14
быс мӕ кодта ӕмӕ схызт уӕрдонмӕ. Дади йын йӕ бӕх, йӕ рохтыл
хӕцгӕйӕ, ракодта кӕртӕй. Ӕмхуызонӕй йын фӕндараст загътой ӕмӕ
ацыд.
Цалдӕр азы ма ацард, фӕлӕ йӕ ӕз никуыуал федтон. Йӕ ныгӕнӕн
бон хистӕртӕ стыр мӕрддзыгоимӕ ацыдысты. Мах, кӕстӕртӕ, та баз-
задыстӕм мӕ фыды ӕфсымӕры чызг Аняйы бӕрны.
* * *
Хӕсты размӕ Джызӕлы уыд бирӕ адӕмон хосгӕнджытӕ. Рын-
чынтӕй бирӕты горӕтмӕ нӕ хъуыд ласын. Дзӕбӕх сӕ кодтой хъӕуы.
Чи-иу басыгъд, дохтыртӕ-иу йе сдзӕбӕх кӕнынмӕ сӕ ныфс кӕмӕ нӕ
хастой, уый-иу сдзӕбӕх кодта йӕхи конд хостӕй Хъодзаты Ханиффӕ.
Дард хъӕутӕй йӕм горӕты сӕрты сӕ сыгъд рынчынты ластой адӕм
ӕмӕ сӕ дзӕбӕх кодта.
Иннӕ ахӕм диссаджы хосгӕнӕг та уыд Пхалӕгаты Хуыдион.
Дзӕбӕх кодта зӕнг-цонг-сӕстытӕ. Мӕ фыд Сандыр куыд дзырд-
та, афтӕмӕй иухатт йӕ дыууӕ ’фсымӕримӕ - Гога ӕмӕ Биккоимӕ
зымӕджы хъызт рӕстӕджы уыдысты хъӕды суг ласынмӕ. Дзаг
уӕрдӕттӕй куы раздӕхтысты, уӕд коммӕ фӕуырдыггӕнӕны Биккойы
бӕх цӕхгӕр фӕзылд ӕмӕ суджы уӕрдон сфӕлдӕхт. Бикко йӕ быны
фӕцис ӕмӕ йӕ зӕнг уӕраджы бынмӕ фӕсаст. Горӕтмӕ рынчындонмӕ
йӕ бахӕццӕ кодтой. Дохтыртӕ йӕ куы федтой, уӕд ӕмхуызонӕй ныл-
лӕууыдысты: ӕнӕмӕнг ӕй лыг кӕнын хъӕуы.
Гога загъта.
-	Ӕз уый нӕ бауадздзынӕн. Цӕуӕм Хуыдионмӕ.
Хуыдион ӕй куы федта, уӕд загъта.
-	Хъӕуы цъӕхгӕры уидӕгтӕ.
Мӕ фыд бӕхыл абадт, фӕрӕт йемӕ айста ӕмӕ Ӕрхоны доны
былӕй цъӕхгӕры уидӕгтӕ 'рбахӕццӕ кодта. Уӕдмӕ Хуыдион, цы
йӕ хъуыд, уыдон ӕрцӕттӕ кодта. Сӕстытӕ сӕ бынӕттӕм бакодта, йӕ
конд хосӕй сӕ байсӕрста. Фатхъӕд талайы цыбыр лыгтӕ сыл фазтӕй
ӕрбавӕрдта ӕмӕ йӕ бабаста. Стджытӕ кӕрӕдзиуыл афтӕ ныффидар
сты, ӕмӕ уыцы къахимӕ нӕуӕдз азмӕ фӕцард Бикко.
Торчынты Гикъойы бинойнаг Олигга та дзӕбӕх кодта ӕлвӕстытӕ
ӕмӕ хуыдиртӕстытӕ. Йӕ сӕр-иу тынг кӕмӕн рыст, уымӕн-иу ӕй
хисӕрфӕнӕй ӕрбабаста, цыбыр лӕдзӕгӕй-иу ӕй ӕрыздыхта ӕмӕ-иу
сӕры рыст ӕрбайсӕфт.
Уыдис ма нӕм иу хосгӕнӕг Отараты Чабӕ, зӕгьгӕ. Мӕ фыды хо
15
Лесга цард Черменыхъӕуы. Йӕ хистӕр чызг Олгӕйӕн йӕ цӕстытӕ
сырх-сырхид систы, цыма сӕ туг фӕбадт. Нал сӕ уыдта. Дохтыртӕм
ӕй фӕракӕ-бакӕ кодтой, фӕлӕ йын ницы феххуыс сты. Мӕ фыды мад
Дзыцца йӕ нӕхимӕ ӕрбаласын кодта. Ӕмӕ мын афтӕ:
-	Йӕ цонгыл ын хӕц ӕмӕ йӕ, скъолайы чъылдыммӕ цы хӕдзар
ис, уырдӕм акӕн. Зӕгьдзынӕ, Дзыцца нӕ ӕрбарвыста, зӕгъгӕ.
Куыддӕр Дзыццайы кой скодтон, афтӕ Чабӕ Олгӕйы цонгыл
фӕхӕцыд ӕмӕ йӕ мидӕмӕ бакодта. Ӕз лӕууыдтӕн кӕрты. Цасдӕр
рӕстӕджы фӕстӕ йӕ ракодта.
-	Райсом-иу ӕй раздӕр скӕн, цалынмӕ адӕм не сбирӕ сты, уӕдмӕ.
Хорз, зӕгъгӕ йын загътон ӕмӕ йӕ ракодтон. Дыккаг бон раджы
ссыдыстӕм. Чабӕ нӕм ӕнхъӕлмӕ каст. Цыппар боны ма йӕ скодтон,
стӕй йӕ мӕ кӕнын нал хъуыд. Цӕстытӕй уынын байдыдта, стӕй сӕ
сырх фӕкъаддӕр. Дыууӕ хатты ма йӕм ӕнӕ мӕн ссыд. Йӕ цӕстыты
хуыз сӕ бынатмӕ ‘рцыд, раздӕрау сӕ уынын райдыдта.
Цӕстдзыдтӕн та хос кодта Ногъаты Лесга. Ногзад къамбец нӕм
уыд. Йӕ фӕздон стыр. Ӕхсыр лӕвӕрдта бирӕ. Уыд сабыр. Мӕныл тынг
ахуыр уыд, уымӕн ӕмӕ йын хӕринаг ӕз лӕвӕрдтон, дон дӕр ын ӕз
дардтон зымӕджы. Ныр йӕхимӕ хӕстӕг никӕйуал уадзы. Зӕвагтдзӕгъ-
дӕн кӕны. Нӕдӕр йӕ роды уадзы хӕстӕг, нӕдӕр мӕ мады - дуцынмӕ.
Изӕрӕй мын Дзыцца афтӕ:
-	Райсом, талынг ма куыд уа, афтӕ къамбец акӕн Ногъаты Лесгамӕ.
Кӕрты дуары дӕле ныллӕг ӕвӕрд рудзынг бахойдзынӕ. Дзыцца мӕ
рарвыста йын зӕгъдзынӕ.
Къамбец сабыр цӕуы мӕ фарсмӕ. Куы схӕццӕ стӕм, уӕд рудзынг
бахостон. Лесга мӕм ракаст. Ӕз ӕм бадзырдтон.
-	Дзыцца мӕ рарвыста.
Йе уӕхсчытыл бӕзджын чырынтӕ кӕлмӕрзӕн, афтӕмӕй Лесга
дуарӕй ракаст. Къамбец ныззыр-зыр кодта, йӕхи бауыгъта.
-	О, йӕ цӕстытӕ макуы рахауой, цӕй тыхджын цӕстдзыд у.
Баздӕхт мидӕмӕ. Авджы дзаг донимӕ рацыд. Йӕ сӕры астӕуӕй
йын йӕ къӕдзилмӕ ӕртӕхтӕ кӕнгӕ ӕрцыд. Къамбец йӕ астӕу ӕр-
къӕдз кодта, цыма йыл исты уӕззау ӕрӕвӕрдӕуыд.
-	Ӕртӕ боны йӕ хизынмӕ ма ауадзут, йӕ хӕринагыл ын-иу ацы
донӕй ӕрыртӕхтӕ кӕнут. Акӕн ӕй.
Ӕз ӕй ракодтон. Мӕ мад ӕй ӕрдыгъта, уый фӕстӕ йӕ род дӕр
бададТа. Уый та уын адӕмон хосгӕнджытӕ. Ныр уыдонӕй уӕлӕуыл
ничиуал ис. Сӕ зонындзинӕдтӕ, ӕмӕ сӕм ӕрдзӕй лӕвӕрд цы хъуыд-
дӕгтӕ уыд, уыдон дӕр семӕ ахастой.
1б
* * *
Хӕсты размӕ Джызӕл уыд тынг хъӕздыг, Ӕрмӕст куырӕйттӕ
дзы уыд фондз. Иу куырой, хъӕуы астӕуты цы дон кӕлы, ууыл арӕзт,
иннӕтӕ та, хъӕугӕрӕтты цы дон кӕлы, ууыл. Ӕппӕты уӕле, хъӕуы
сӕрмӕ хӕстӕг - Хъодзаты куырой. Дӕлдӕр арӕзт уыд Торчынты
куырой. Фӕстагмӕ йӕ схуыдтой Теболайы куырой. Адеты Тебола дзы
бирӕ азты дӕргъы кӕй фӕкуыста, уый тыххӕй. Уый дӕле Гуыдиатӕ
сарӕзтой нартхорссӕн стыр куырой ӕмӕ хырхӕйфадӕн. Куыройы
ссадтой кӕрдзинаг, йӕ фарсмӕ зад ӕмӕ арахъхъагссӕн. Уый дӕлейы
цывзытӕссӕн. Ацы куыройы хистӕр кусӕг Моргуаты Хъамболат (Га-
быци) уыд нӕ хорз сыхаг. Ӕвӕццӕгӕн, ӕрыгонӕй бацыд кусынмӕ
ӕмӕ дзы зӕронды бонтӕм фӕкуыста. Адӕмӕй ферох, раздӕр кӕй
куырой уыд, уый ӕмӕ йӕ хуыдтой «Габыцийы куырой».
Ацы куыройы фарсмӕ сарӕзтой картофссӕн завод. Хӕрдмӕ тынг
бӕрзонд нӕ уыд, фӕлӕ уыд фӕтӕн ӕмӕ даргь. Сасирты дзы хус код-
той крахмал. Йӕ дон ӕмӕ йын йӕ лӕмарӕнтӕ адӕм хастой сӕ фосӕн.
Иутӕ дзырдтой - хъуццытӕ дзы фылдӕр ӕхсыр дӕттынц, иннӕтӕ та
- хъуццытӕ дзы хуыскъ кӕнынц. Уӕддӕр ӕй хастой фосӕн. Иу цех та
сарӕзтой колхозы правленийы кӕрты. Куыстой дзы ӕрмӕстдӕр сыл-
гоймӕгтӕ. Иутӕ картофтӕ стыгътой, иннӕтӕ сӕ тӕнӕг лыг кодтой ӕмӕ
сӕ уыцы ран хус кодтой. Дзырдтой, зӕгьгӕ сӕ ӕфсадӕн ӕрвитынц.
Джериаты куырой уыд фӕндзӕм. Мӕнӕуссӕн вальцовый куырой.
Ӕвӕццӕгӕн, тынг хъӕздыг чи уыд, ахӕмтӕ йӕ сарӕзтой. Куыстой дзы
Джериаты Агыса ӕмӕ Салиты Миша. Ӕндӕртӕ дзы афтӕ хорз кусын
нӕ базыдтаиккой. Йӕ дзуллаг ссадӕн ӕмбал нӕ уыд. Сылгоймӕгтӕ
йӕ хуыдтой нуарджын ссад. Уыцы рӕстӕджы ма Гуыдиаты Бацейы
дуармӕ ӕвӕрд уыд стыр динамо, кӕцы рухс кодта хъӕуы уынгтӕ. Хӕ-
дзӕрттӕм уагъд нӕ уыд, фӕлӕ уынгты ӕхсӕвыгон ӕдасӕй цӕуӕн уыд.
Колхозы стыр кӕрты уынджырдыгӕй уыд куырдадз. Куыстой дзы
мӕ фыд Дади ӕмӕ Солтанты Микъала. Арӕзтой ивӕн хӕйттӕ гутӕт-
тӕн, похцитӕн, тауӕнтӕн. Колхозы уыд тынг бирӕ бӕхтӕ. Уымӕн
ӕмӕ ӕппӕт куыстытӕ дӕр кодтой бӕхтыл. Утӕппӕт бӕхтӕн цӕфхӕд-
тӕ ӕмӕ цӕфхады зӕгӕлтӕ арӕзта Дади. Садзгӕ та сын сӕ кодта Сол-
танты Микъала. Куырдадзы дуармӕ - хъӕдӕй арӕзт бынат бӕхтӕн.
Бӕх-иу уырдӕм бакодта, йӕ къах-иу ын хӕрдмӕ абаста, йӕ сӕфтӕг
ын-иу асыгъдӕг кодта ӕмӕ-иу цӕфхад асагъта.
Куырдадзы фарсмӕ - хъӕдыкуыстгӕнӕн ӕрмадз, куыстой дзы
Нӕкуысаты Мурат, Коцойты Серо ӕмӕ Гуыдиаты Георги. Арӕзтой
2 Царды фӕндӕгтыл
17
уӕрдӕттӕн ӕмӕ бричкӕтӕн мӕнӕуласӕн ӕмӕ фаджысласӕн гуыф-
фӕтӕ, зырныл цалхы къуыдыртӕ, цалхы дӕндӕгтӕ, чъилтӕ. Колхозы
бричкӕтӕ ӕмӕ уӕрдӕттӕ цалххъуаг нӕ уагьтой.
Ӕрмадзы фарсмӕ уыд дзулфыцӕн. Куыста дзы Торчынты Хари-
тон. Адӕм ӕй хуыдтой Дзиддыраты Харитон. Уый кодта стыр тым-
был дзултӕ. Адӕймаг дзы хӕрынӕй не ’фсагст. Уыцы рӕстӕг быдырты
тынг бирӕ адӕм куыста, ӕмӕ, Харитон иунӕг ӕхсӕвмӕ цы дзул фых-
та, уый се ’ппӕты фаг дӕр кодта.
Дзулфыцӕнӕй чысыл ӕддӕдӕр арӕзт уыд стыр бӕхдон. Бӕхдо-
ны дӕллаг кӕрон хицӕн бынаты конд уыдысты уырсытӕ (нӕл бӕхтӕ),
зылд дӕр сӕм цыд хицӕнӕй.
Сӕ уӕллаг фарс ефсытӕ (сыл бӕхтӕ) сӕ байрӕгтимӕ. Бирӕ азты
дӕргъы сӕм касти Пхалӕгаты Полка. Бӕхдоны чъылдыммӕ хъӕдӕй
ахӕм бынат сарӕзта, хъазгӕйӕ ефсыл нӕл бӕх йӕ уӕз куыннӕ уагь-
аид. Колхозы тынг хъуыд бӕхтӕ, фӕлӕ ӕлхӕнгӕ никуы кодтой. Сӕ-
химӕ гуырд байрӕгтӕ, сӕхӕдӕг сӕ хъомыл кодтой ӕмӕ сын фаг уы-
дысты. Мӕ фыды ’фсымаер Гога куыста дружины. Гогайӕн дӕр ӕмӕ
Дадийӕн дӕр сӕ кусгӕбонтӕ фыст цыдысты хуры дӕр, къӕвдайы дӕр.
Ӕрхӕццӕ хордӕттӕн рӕстӕг. Уарынц мӕнӕу. Гога ӕмӕ Дади сӕ бирӕ
фӕллойбонтӕн уыйбӕрц мӕнӕу райстой, ӕмӕ се стыр гонтӕ байдзаг
сты, сгӕ дӕр дзы ӕркодтой. Ӕрӕгвӕззӕг райдыдтой нартхор дӕттын.
Сӕ райсынмӕ цӕуын нӕ хъуыд. Барӕныл чи куыста, уый дзаг брич-
кӕтӕ барста ӕмӕ сӕ хӕдзӕрттӕм ӕрвыста, кӕмӕ цас хауд, уый бӕрц.
Дзыцца куыд дзырдта, афтӕмӕй стыр кӕрт нартхорӕй байдзаг.
Дзыцца сӕ нал уагъта кӕртмӕ, ӕмӕ дзаг бричкӕтӕ дуармӕ рӕнхъӕй
лӕууыдысты.
- Кӕм ӕфснайдзысты уыйбӕрц нартхор? Мӕ лӕппутӕ тӕригъӕд
не сты?!
Стӕй сын фӕтӕригъӕд кодта ӕмӕ сӕ ӕрбауагъта. Гога ӕмӕ Дади
кӕрты уӕллаг фарс даргъ къуту сбыдтой ӕмӕ цалдӕр боны сӕ нартхор
уым фефснайдтой.
Колхозы зӕрдиагӕй, ӕнӕ сайдӕй чи куыста, уыдон хорхъуаг ни-
куы уыдысты. Сӕ фӕллойбонтӕн сын лӕвӕрдтой мӕнӕу, нартхор,
джитъритӕ, пъамидортӕ, харбызтӕ. Хӕдзӕрттыл-иу уӕрстой мыд дӕр.
Магусатӕ, куыстӕй сӕхи чи фӕлывта, уыдоны бинонтӕ ӕййӕфтой
хорхъуаг. Колхозты рӕстӕг фылдӕр адӕм ӕмхуызонӕй куыстой ӕмӕ
уыМӕн кодтой хъӕздыг цард. Алы хӕдзары дӕр уыд бирӕ фос ӕмӕ,
бӕрӕгбӕтты цы аргӕвстаиккой, уый дӕр сӕм уыд. Дзидза, ӕхсыр-
хъуаг нӕ уыдысты. Алы колхозон бригады дӕр уыд бирӕ стуртӕ. 7-ӕм
18
ноябрьмӕ-иу бацархайдтой сӕ хортӕ бафснайыныл. Аргӕфстой-иу се
стуртӕй ӕмӕ иу сарӕзтой иумӕйаг куывд. Уынджы-иу даргъ стъолтӕ
равӕрдтой. Хорз-иу фӕкафыдысты, фӕзарыдысты.
Колхозы сӕрдарӕй бирӕ азты фӕкуыста Адеты Валодя, бӕрзонд,
хӕрзконд лӕг. Уӕд машинӕтӕ нӕ уыд. Бадт йӕ рӕсугъд зыгьар бӕх
Араппыл. Валодя ахӕм тыхджын уыд, ӕмӕ-иу йӕ бӕхы йе уӕнтыл
систа ӕмӕ-иу ӕй ӕддӕдӕр ӕрӕвӕрдта. Кӕдӕм-иу бацыд, уым ӕй
бӕтгӕ нӕ кодта. Йӕ хицауы рацыдмӕ-иу ӕнхъӕлмӕ каст, афтӕ йыл
сахуыр. Цӕугӕ та кодта сиргӕйӕ, йӕ барӕджы нӕ тыхсын кодта. Ва-
лодя архайдта адӕмы цард хуыздӕр кӕныныл. Уымӕн ӕй уарзтой
кусджытӕ дӕр, куывтой йӕ цӕрӕнбонты дӕргъвӕтинмӕ. Мӕнӕу най
кӕнгӕйӕ-иу паддзахады хӕс куыддӕриддӕр фӕхицӕн кодтой, афтӕ
иу кусджытӕн сӕ фӕллойбонтӕн мӕнӕу байуӕрстой.
Гога ӕмӕ Дадийы хӕдзары уыд ӕртӕ дуцгӕ хъуджы, заинаг ды-
гӕрдыг, фӕндзай хъазы, фараст фысы ӕмӕ бирӕ кӕрчытӕ. Фосхизӕн
быдыртӕ уыд бирӕ. Фосӕн хос кӕм ныккарстаиккой, ахӕм астымтӕ
ӕмӕ къуылдымтӕ дӕр фаг. Хос ӕрбаласыныл нӕ тыхсдысты. Колхозы
бирӕ уыд хосласӕн бричкӕтӕ ӕмӕ уӕрдӕттӕ. Адӕм цардысты уар-
зонӕй, кӕрӕдзийӕн ӕххуыс кӕнгӕйӕ. Ӕнӕлӕг бинонтӕн зиуӕй суг
ластой, хос каретой. Сӕ Джеоргуыбайы ӕмӕ Уациллайы кусӕртытӕй
сын хӕйттӕ кодтой, ӕмӕ-иу уыдон дӕр бӕрӕгбонхуыз уыдысты.
Гога дружины куыстӕй рацыд ӕмӕ Беслӕны нартхорссӕн заводмӕ
бацыд кусынмӕ. Цард Ног Бӕтӕхъойыхъӕуы кӕйдӕр хӕдзары. Уыр-
дыгӕй цыд куыстмӕ. Цыбыр рӕстӕгмӕ йын йӕ хорз куысты тыххӕй
радтой стахановоны ном ӕмӕ дыууӕуатон фатер. Йӕ бинойнаг Ме-
лайы куы ласта Джызӕлӕй, уӕд мӕн дӕр йемӕ акодта. Сӕ чызг Тамарӕ
ахуыр кодта горӕты медициной техникумы ӕмӕ йӕ уӕгъд бонты цыд
Джызӕлмӕ, йӕ фыды мад Дзыццамӕ. Гога ӕмӕ Мелайӕн та иунӕгӕй
ӕнкъард уыд. Сӕ дыууӕ дӕр мӕ бирӕ уарзтой. Хӕрд, дарӕсхъуаг нӕ
уыдтӕн, фӕлӕ мын ӕнкъард уыди. Кӕимӕ хъазон уый мын нӕ уыди.
Ме ‘мгар лӕппутӕ дзы нӕ уыди. Уӕд мыл цыппар азы сӕххӕст.
Сӕ бынмӕ фыццаг уӕладзыджы цӕрдысты Ботойты Олга, йӕ чызг
Ленӕ ӕмӕ йӕ фырт Валодяимӕ. Уыдон уыдысты мӕнӕй бирӕ хистӕр.
Хӕларӕй цардысты Гога ӕмӕ Мелаимӕ. Валодя мӕ арӕх кодта йемӕ.
Иу бон та мӕ акодта клубмӕ, киномӕ. Киномӕ кӕсгӕйӕ-иу кӕм худгӕ
бакодтой, кӕм та-иу ӕрӕнкъард сты. Фӕлӕ кинойы иронау нӕ дзырд-
той ӕмӕ сын ницы бамбӕрстон. Дзыццайы загъдау, дуры бадт фӕкод-
тон, афтӕмӕй рацыдтӕн.
19
Иурайсом райхъал дӕн, хӕдзары ними. Гога ӕхсӕвы куыстӕй
нӕма ссыд, Мела та хъугмӕ зилы. Дуар ӕддӕрдыгӕй дӕгъӕлӕй ӕх-
гӕд. Мӕнӕн мӕ мисындзӕг фӕтоны фыр тыппырӕй.
- Цы кӕнон? Куыд акӕнон?
Рудзынгӕй акастӕн. Зӕхх ӕгӕр ныллӕг. Ӕхсӕнты бедра дӕр
уым нӕй. Уаты ӕрмӕстдӕр рӕсугьд хъуывгьан къуымы лӕууы. Мӕ
бон куы нӕ уал уыд, уӕд мӕ тыппыртӕ уым ауагътон ӕмӕ фӕстӕмӕ
ахуыссыдтӕн. Уалынмӕ Гога куыстӕй ӕрбацыд. Мела дӕр йе ‘хсыры
бедраимӕ ӕрбахызт. Ӕз райхъал дӕн, фӕлӕ цъындӕй хуыссын, ӕн-
хъӕлмӕ кӕсын, цы уыдзӕн дарддӕр. Базондзысты мӕ ӕви нӕ. Гога
ӕхсӕнты бедра уатмӕ ӕрбахаста, йӕ къухтӕ ӕхсы.
- Не ’фсин, хъуывгьаны, мыййаг, цайы дон ныккодтай?
- Нӕ, нӕ ныккодтон.
- Уӕдӕ хъӕрмуст цӕмӕн у?
Сысмыста йӕ къухтӕм, стӕй мӕнмӕ ӕрбакаст. Уый фӕстӕ мын
сабырӕй бамбарын кодта:
- Хъуывгъаны мизын не ’мбаелы. Уый у ӕрмӕстдӕр хи ӕхсынӕн.
Цалдӕр боны фӕстӕ Хъодзаты Гагойы фырт Салам ӕмӕ нӕхи
Тугъан ластой нартхор бричкӕйы Беслӕныхъӕумӕ нартхорссӕн за-
водмӕ. Дзыцца сын бафӕдзӕхста мӕн сласын. Сӕ нартхор акалыны
фӕстӕ куы ’рбацыдысты мӕн ласынмӕ, уӕд Гога ӕмӕ Мела ӕрӕн-
къард сты. Нӕ сӕ фӕндыд мӕ ацыд, фӕлӕ Дзыцца дӕр ӕнхъӕлмӕ каст
ме ссыдмӕ. Сластой мӕ нӕхимӕ, Дзыццайы цинӕн нал уыд кӕрон.
Нал мӕ уӕгьд кӕны йӕ хъӕбысӕй. Ӕппӕт бинонтӕ дӕр мыл цин кӕ-
нынц, цыма ӕддӕ бирӕ рӕстӕг фӕдӕн, - ӕрмӕстдӕр афӕдз фӕдӕн
Гогатӕм. Сыхы лӕппутӕ мӕ рахон-бахон кӕнынц семӕ хъазынмӕ.
Ног аз ӕрхӕццӕ кӕны. Сылгоймӕгтӕ бӕрӕгбонмӕ цӕттӕ кӕ-
нынц: басылтӕ, фырытӕ ӕмӕ ӕндӕр цӕрӕгойты дедатӕ хыссӕйӕ
арӕзынц. Ног азы размӕ бон мӕм Дзыцца дзуры: «Бексол, мӕ къона,
Ног аз ӕрхӕццӕ. Райсом-иу раджы фест. Цалынмӕ бинонтӕй ничима
феста, уӕдмӕ сугсӕттӕнӕй хӕдзармӕ лыстытӕ бахӕсс ӕмӕ сӕ пецы
раз ӕркал, цӕмӕй нӕм бирӕ цъиутӕ рацӕуа».
Ӕз, куы байрӕджы кӕнон, уымӕй тӕрсгӕйӕ, ӕхсӕвы фынӕй нал
кодтон. Талынг ма уыд, афтӕ рацыдтӕн, мӕ хъӕбысы дзаг лыстытӕ
сӕмбырд кодтон, бахастон сӕ ӕмӕ сӕ хӕдзары пецы раз ӕркалдтон.
Мӕхӕдӕг фӕстӕмӕ схуыссыдтӕн. Уыцы уалдзӕг нӕм уый бӕрц
цъиутӕ рацыд, ӕмӕ кӕрты базмӕлӕн нал уыд. Мае фыд алы цъиуджын
каркӕн дӕр сарӕзта хицӕн бынат ӕмӕ кӕрӕдзийы нӕ хъыгдардтой.
Дзыцца кӕртыл йӕ цӕст ахаста ӕмӕ Дадимӕ дзуры:
20
- Адон нын иууылдӕр Бексолы хорз къахы лӕвар сты. Уасджытӕ
дзы уыдзӕн бирӕ. Ӕргӕвддзыстӕм ӕмӕ ӕргӕвддзыстӕм.
Ӕз дӕр мӕхицӕй ныббузныг дӕн.
Нӕ сыхы фӕзынд хорз пецамайаг. Кӕмӕн самадта - иууылдӕр дзы
ӕппӕлыдысты. Махӕн нӕ уӕтты ӕмӕ нӕ зӕхбын хӕдзары пецтӕ нал бӕз-
зыдысты, зымӕг нал хъарм кодтой. Дади йӕ ӕрбахуыдта. Федта пецтӕ.
- Райхалын сӕ хъӕуы ӕмӕ ног самайын, - загъта пецамайӕг
Туаты Хъылц. Хъылц разынд Дзыццайы чызг Райсӕйӕн хӕстӕг тиу.
Уымӕ гӕсгӕ йӕ хорз суазӕг кодтой. Кӕройнаг уаты йын Бусик хуыс-
сӕн бакодта ӕмӕ уым хуыссыд. Нӕ кӕрты астӕу зади стыр ӕнгуз
бӕлас. Сӕрды тӕвдты сыхы устытӕ йӕ быны аууоны фӕбадынц ӕмӕ
сӕ куыстытӕ фӕкӕнынц. Чи къуымбил февзары, чи ӕлвисы, чи хуый-
гӕ фӕкӕны. Бусик сын рахӕссы нымӕтын бадӕнтӕ ӕмӕ сӕ алчидӕр
йӕ куыст фӕкӕны. Сихормӕ хӕстӕг сӕ Дзыцца фӕфӕрсы: «Сир уын
скӕнон ави дзыкка?» Чи фӕзӕгъы «сир», чи та «дзыкка». «Цыбыр-
дзырдӕй сир дӕр ӕмӕ дзыкка дӕр», - алыг ӕй кӕны Дзыцца ӕмӕ сын
сӕ курдиӕттӕ сӕххӕст кӕны.
Нӕ хӕдзар у стыр. Цыппар уаты фӕрсӕй-фӕрстӕм аразт, се ’мдаергъ
- тыргътӕ, сӕ ныхмӕ цӕхӕрадоны ’рдыгагй - стыр зӕхбын хӕдзар.
Алы дыууӕ уаты ’хсӕн дӕр ӕмӕ хӕдзары дӕр пецтӕ. Уыдон хъуамӕ
ног самайа Хъылц. Хӕдзарӕй уӕлӕмӕ цӕхӕрадоны ӕмдӕргъ сара, йӕ
къул уынджы ’рдыгагй дойнаг дурӕй амад. Кӕрты дуарӕй уӕлӕрдӕм
дзы вӕййынц колхозы бӕхтӕ. Дуарӕй дӕлӕмӕ - чъырӕй цагъд къул,
йӕ бын ӕлыгӕй сӕрст. Астӕуӕй дзы стыр дзулфыцӕн пец. Йӕ уӕл-
лаг фарс - къона, йӕ сӕрмӕ - Сафайы рӕхыс ауыгъд, бӕгӕны фы-
цӕн, арахъхъ уадзӕн бынат. Йӕ дӕллаг фарс - хӕринаг кӕнӕн пец. Ис
дзы даргь стъол, бандӕттимӕ. Сӕрдыгон сылгоймӕгтӕн сӕ фылдӕр
архайд вӕййы ам. Хъылц дӕр бацархайдта ацы пец тагъддӕр самайы-
ныл. Ныр амайы хӕдзары пец. Дзыцца стволы уӕллаг кӕрон архайы.
Хъылц хӕдзарӕй рацыд дуртӕ хӕссынмӕ:
- Дзыцца, уый цы кусыс?
- Мӕнӕ нас хафт фӕдӕн насджынтӕн. Кӕддӕра, зӕгъын, дӕ ног
амад пецы куыд фыцынц чъиритӕ.
- Ӕз мӕ удхӕссӕг насджынӕй уынын.
- Ӕз та дын ӕй фырбуцӕн куы кӕнын.
- Нӕ, нӕ, Дзыцца, ма мын ӕй фенын кӕн!
- Ӕрсабыр у, Хъылц, насджынтӕ нӕхицӕн кӕнын, дӕуӕн та
фыдджын!
21
- Эх, Дзыцца, дӕуӕн ӕмбал нӕй. Сӕдӕ азы дӕ къухтӕ фӕрнӕй
фӕдар. Дӕ хъӕбултимӕ буц ӕмӕ рӕвдыдӕй фӕцӕр!
- Бузныг дӕ арфӕтӕй, Хъылц!
Бусик сугтӕ ӕрбахаста, арт бандзӕрста. Пец тынг стӕвд. Дзыцца
йӕ чъиритӕ кӕны ӕмӕ сӕ духовкӕйы фӕмидӕг кӕны. Хъылц та ра-
цыд дуртӕ хӕссынмӕ. Даргъ бандоны уӕллаг кӕрон ӕрбадт.
- Куыд у пец, Бусик?
- Хорз дзы судзынц сугтӕ. Ӕвӕццӕгӕн дзы чъиритӕ дӕр хорз фы-
дзысты.
Хъылц бахудт'
- Ӕз дӕр афтӕ ӕнхъӕл дӕн.
Уыцы рӕстӕг Бусиккы хистӕр файнуст Фединка ӕрбауад. Пецы
арт судзгӕ куы федта, уӕд ӕм бахӕлӕг кодта.
- Махӕн дӕр-ма ахӕм пец самай.
- Бӕгуыдӕр самайдзынӕн. Ӕрмӕст ма мын ам дыууӕ пецы ама-
инаг ис. Куыддӕр сӕ фӕуон, афтӕ уӕм фӕцӕуын. Абон Дзыццайы
фыдджынтӕй мӕхи ӕнӕхай нӕ кӕнын, - йӕхӕдӕг ныххудт ӕмӕ хӕ-
дзармӕ бацыд. Дыккаг бон хӕдзары пец амад фӕцис. Райдыдта ама-
йын, дыууӕ кӕройнаг уӕтты ӕхсӕн цы пецтӕ ис, уыдон. Фединка ӕр-
тыккаг бон ӕрбауад.
- Нӕма фӕцис амад?
Дзыцца йын загъта.
- Нӕма.
- Цыдӕр сындӕг кусы. Уӕдӕ зӕронд дӕр нӕу.
- Йӕ куыст ӕнцон куыст нӕу, стӕй зӕрдиагӕй кусы, - загъта
Дзыцца.
Къуырийы фӕстӕ сӕм бацыд Хъылц. Райхӕлдта пец. Йӕ дуртӕ
йын ссыгъдӕг кодта ӕмӕ амайынмӕ сты цӕттӕ. Йӕ изӕр ӕрбахаста
Дзыццамӕ.
- Дӕ изӕр хорз, Дзыцца!
- Кӕй изӕр у, уый хорзӕх дӕ уӕд. Куыд дӕ?
- Ницы мын у, ӕрмӕст фӕллад ӕмӕ ӕххормаг дӕн, - йӕхӕдӕг
фӕлмӕн бахудт.
- Ӕрбад-ма, ӕз дӕ ныртӕккӕ хорз фендзынӕн. Кусӕг лӕгмӕ
дзӕбӕх кӕсын хъӕуы.
- Кӕсыс, иуӕй-иутӕ та уый не’мбарынц.
Цыппӕрӕм бон сихормӕ Фединкайы пец амад фӕцис. Лыстӕг суг-
тӕ дзы бавӕрдта. Судзынц фӕлӕ фӕздӕг хӕрдмӕ нӕ цӕуы, пецы дуа-
рыл ӕддӕмӕ цӕвы. Хъылц Фединкамӕ дзуры:
22
- Хорз ус, цъылын райс, пецы дуармӕ сбад, дӕлӕмӕ-уӕлӕмӕ йӕ
тил, дымгӕ фӕздӕг ӕлвасдзӕн ӕмӕ тохынайыл хӕрдмӕ цӕудзӕн. Ӕр-
мӕст дӕ цъылын тынг тил.
Хъылц ӕй ныууагъта ӕмӕ Дзыццамӕ ӕрбацыд. Йӕ къухтӕ ахсад-
та ӕмӕ стъолы фарсмӕ ӕрбадт. Дзыцца бахудт.
- Дӕ зӕрдӕ йыл ма фӕхудӕд. Къӕбӕр кӕнынмӕ, стӕй дӕттынмӕ
рӕвдз нӕу, нӕ сахуыр.
Ӕз ӕй бамбӕрстон ӕмӕ ардӕм мӕхи хӕдзармӕ цӕуӕгау уымӕн
ӕрбауайын. Мӕсты дӕр ӕм куыннӕ кӕнон. Ӕз ам нӕ цӕрын, мӕ би-
нонтӕ мемӕ не сты, уый уыны, уӕд иу хатт афтӕ ма заггь, ӕрбад ӕмӕ
къӕбӕр ахӕр. Ӕз дӕр дзы мӕ маст райстон. Духовкӕйы чъылдыммӕ
ӕнӕхъӕн дур цӕхгӕрмӕ сӕвӕрдтон ӕмӕ йӕ фӕздӕг дуарыл ӕддӕмӕ
цӕвы. Уадз ӕмӕ хорз бафӕллайа цъылын тилынӕй, стӕй фӕздӕджы
абада. Кӕд ӕй бамбарид, кусӕг лӕгмӕ куыд кӕсын хъӕуы уый.
- Бацу ӕмӕ дӕ дур сис, тӕригъӕд у.
- Ӕмӕ йӕхӕдӕг, тӕригъӕд циу, уый куы нӕ зоны. Уадз ӕмӕ афы-
дӕбон кӕна.
Дзыцца йын хӕринаг ӕрӕвӕрдта. Куыддӕр хӕрд фӕцис, афтӕ Фе-
динка лӕф-лӕфгӕнгӕ ӕрбахӕццӕ.
- Дӕ хорзӕхӕй, цавӕр пец нын самадтай? Хӕдзармӕ фӕздӕгӕй
бацӕуӕн нал ис. Мӕ цӕнгтӕ мӕхицӕй нал сты цъылын тилынӕй.
- Уый пецамайӕджы аххос нӕу, фӕлӕ ӕфсины. Уый цы зӕрдӕйы
уагимӕ вӕййы, пец дӕр ахӕм рауайы. Цом фенӕм ӕй.
Хъылц йӕ дур систа ӕмӕ арт сгуыр-гуыр кодта, фӕздӕг хӕрдмӕ
ныццавта.
Ӕртыккаг бон Хъылц йӕ кусӕн дзаумӕттӕ ахаста ӕмӕ иннӕ
уынгмӕ ацыд кусынмӕ. Дзыццаимӕ йын «фӕндараст» загътам. Би-
нонтӕй хӕдзары мах уыдыстӕм ӕрмӕстӕр. Дуармӕ фӕхсбандоныл
ӕрбадтыстӕм. Сыхы лӕппутӕ цыппарӕй мах цурмӕ схӕццӕ сты.
- Мах скъоламӕ нӕхи ныффыссын кӕнынмӕ цӕуӕм, - загътой
ӕмхъӕлӕсӕй.
- Ӕз дӕр уемӕ!
Дзыцца мӕ нӕ уадзы.
Ды та кӕдӕм? Ды уыдоны ӕмгар нӕ дӕ! Уыдоныл ӕстгай азтӕ
цӕуы, дӕуыл та ӕхсӕз азы нӕма сӕххӕст!
- Дзыцца, ӕз уыдонӕй стырдӕр куы дӕн!
Азгъордтон сӕ фӕдыл. Ме 'мбӕлттӕ сӕхи куыд фыссын кодтой,
ӕз дӕр афтӕ. Райдыдта ахуыры аз. Ахуыр кӕнӕм Бӕройтӕм. Уыдис
сӕм ӕртӕ уаты, ӕртӕ фыццӕгӕм къласы, хӕрз чысыл кӕртимӕ. Нӕ
23
ахуыргӕнджытӕ уыдысты Пагӕты Фузӕ, Багтӕгаты Мисурӕт ӕмӕ Го-
лиаты Хаби. Дамгъӕтӕ фыссын куы райдыдтам, уӕд цӕмӕндӕр у-тӕн
ӕмӕ д-тӕн сӕ къӕхтӕ фыстон хӕрдмӕ. Ахуыргӕнӕг Хаби мын сӕ
мелӕй фӕйнӕгыл ныффыста, мӕнӕ сӕ афтӕ фыссын хъӕуы, зӕгъгӕ.
Ӕз сын уӕддӕр сӕ къӕхтӕ фыстон хӕрдмӕ. Хаби мӕм урокты
фӕстӕ дзуры:
- Бексолтан, райсом-иу дӕ мадимӕ ссу ардӕм.
Ӕвӕццӕгӕн, ӕнхъӕл уыд, ай цыдӕр уӕдӕгонд у ӕмӕ йӕ арвитын
хъӕуы йӕ хӕдзармӕ. Дзыццаимӕ урокты размӕ ссыдыстӕм. Ахуыр-
гӕнджытӕ лӕууынц кӕрты. Мӕ ахуыргӕнӕг Хаби Дзыццайӕн бамба-
рын кодта хабар. Кӕй нӕ арӕхсын, у-тӕн ӕмӕ д-тӕн сӕ къӕхтӕ хӕрд-
мӕ кӕй фыссын. Дзыцца йын зӕгьта:
- Мах ӕй нӕ уадзӕм. Афон ын нӕма у, йӕхӕдӕг цӕуы.
Мисурӕт сын сӕ ныхӕстӕм байхъуыста, стӕй сӕм хӕстӕгдӕр
балӕугӕйӕ, загъта:
Кӕд йӕхӕдӕг цӕуы, уӕд ӕй уадзут. Ма йӕ къуылымпы кӕнут,
у-тӕн дӕр ӕмӕ д-тӕн дӕр сӕ къӕхтӕ ӕруадздзӕн.
Уыйадыл баззадтӕн скъолайы. Мӕхӕдӕг дӕр ӕй нӕ бамбӕрстон
у-тӕн ӕмӕ д-тӕн сӕ къӕхтӕ кӕд ӕруагьтон, уый. Хаби дӕр ницы загъ-
та. Фыссынӕй чиныджы кӕсын фылдӕр уарзтон. Хӕдзары-иу уынджы
’рдӕм рудзынг байтом кодтон ӕмӕ кастӕн хъӕрӕй. Уадз ӕмӕ мӕ нӕ
сыхӕгтӕ се ’ппӕт дӕр хъусой ӕмӕ зоной, кӕсын куыд зонын, уый.
Ахуыргӕнӕг ног ӕрмӕг хӕдзармӕ дӕтты, уӕд иу ӕй раздӕр къласӕн
мӕнӕн кӕсын кодта.
Ахуыр кӕнӕм ӕртыккӕгӕм къласы.
1941 азы скъолайы дуармӕ телыхъӕдыл ауыгъд радиойы сау тӕ-
бӕгъ фӕдисы хъӕр кӕны ӕгас хъӕуыл:
- Райдыдта ӕвирхъау хӕст! Немыцаг фашисттӕ ӕрбабырстой нӕ
сабыр цӕрӕг бӕстӕмӕ.
Ахуыргӕнджытӕ дуртӕ фестадысты. Ныхас сӕ нал хауы. Алчи-
дӕр хъуыды кӕны, цы фӕуыдзыстӕм? Куыд уыдзӕн дарддӕр нӕ са-
быр цард? Мах згъорӕм нӕ хӕдзӕрттӕм. Цалдӕр боны фӕстӕ хӕстхъ-
ом фӕсивӕдмӕ фӕсидтысты. Сидты гӕххӕтт чи нӕ райста, уыдон та
барвӕндонӕй сӕхи фыстой, хӕстмӕ чи цыд, уыдоны номхыгъды. Нӕ
цыбыр уынгӕй ахӕмтӕ уыдысты:
Дауыраты Сосланбег
Дауыраты Махарбег
Хъесаты Костя
Моргуаты Агыса
24
Тылаттаты Гога
Тылаттаты Сандр
Тылаттаты Сахан
Тылаттаты Тугъан
Хъаныхъуаты Гриса
Хъодзаты Харитон
Хъодзаты Салам
Хъодзаты Тугъан
Адеты Володя
Болиаты Ципона
Нӕкуысаты Бекызӕ
Бекаты Гахӕмӕт
Тотыккаты Майрӕм
Тотыккаты Хӕсанӕ
Лохаты Уӕдта
Коцойты Раман
Торчынты Газакк
Цалдӕр бричкӕйы лӕууынц нӕ дуармӕ. Ардӕм ӕмбырд кӕнынц
хӕстмӕ цӕуджытӕ. Уыдонӕй фылдӕр фесты фӕндараст кӕнджытӕ.
Бирӕ сылгоймӕгтӕ лӕууынц сусхъӕд бӕласы бын, сӕ цӕссыг нӕ
уромгӕйӕ. Мӕ фыды хистӕр ӕфсымӕр Гога мӕ йӕ фарсмӕ фӕхсбан-
доныл ӕрбадын кодта.
- Бексол, ды хӕдзары баззайдзынӕ хистӕр нӕлгоймагӕй Биккойы
фӕстӕ. Уымӕ хъус. Цы дын зӕгъа, цы дын амона, уыдон ӕххӕст кӕн.
Сылгоймӕгтӕм дӕр хъус. Мах, мыййаг, куы афӕстиат уӕм, хӕст хӕст
у, цы нӕ вӕййы, уӕд хӕдзар ӕдзӕллаг ма уа, - ӕрбахъӕбыс мӕ кодта,
мӕ сӕрӕн мын аба кодта ӕмӕ сыстад.
Мӕ фыд лӕууыд чысыл ӕддӕдӕр, фӕлӕ мӕм хӕстӕг не ’рбацыд.
Ӕгъдау нӕ амоны. Фӕндгӕ та йӕ тынг кодта мӕн ӕрбахъӕбыс кӕнын.
Ӕз ӕй ӕмбӕрстон. Бӕрӕг уыд йӕ цӕстӕнгасыл. Бӕлццон адӕм сбад-
тысты бричкӕты. Уастырджийы зарӕг ныззарыдысты ӕмӕ араст сты.
Сылгоймӕгтӕн сӕ цӕссыг ӕнӕ уынӕрӕй сӕ рустыл згъордта. Ӕн-
къардӕй бричкӕты фӕстӕ кастысты, цалынмӕ тигъы аууон нӕ фесты,
уӕдмӕ. Лӕууыдысты ӕдзӕмӕй. Сӕ хӕдзӕрттӕм цӕуыныл нӕ тагьд
кодтой.
Дадиимӕ бирӕ ирон адӕм баластой Дербентмӕ. Дадийӕн стыр
къӕхтӕ уыд ӕмӕ йын аккаг къахы дарӕс нӕ ардтой ӕмӕ уым бадт. Йе
'мбӕлтты йын иууылдӕр науы сбадын кодтой. Хъаспийы денджызы
астӕумӕ куы бахӕццӕ сты, уӕд сыл немыцы хӕдтӕхджытӕ бомбӕтӕ
25
ӕркалдтой, ӕмӕ нӕ хъӕуы фӕсивӕдӕй бирӕтӕ уым фесӕфтысты.
Мӕ мад ӕй уырдӕм Дербентмӕ бабӕрӕг кодта. Сой, сухаритӕ, ирон
чъиритӕ йын аласта. Уырдыгӕй йӕ Беслӕныхъӕуыл аластой хӕсты
быдырмӕ. Уӕдӕй фӕстӕмӕ дзы нал уыд хабар. Хӕдзары нӕлгой-
маг-хистӕрӕн баззадтӕн ӕз.
Зӕрдиагӕй бавнӕлдтон ахуыр кӕнынмӕ. Цыппӕрӕм кълас хорз
бӕрӕггӕнӕнтимӕ чи фӕцис каст, уыдонимӕ ахуыргӕнӕг ранымадта
мӕн дӕр. Мӕ цинӕн нал уыд кӕрон. Зӕрдӕ уалдзыгон уӕрыккау кафы
риуы.
- Эх! Мӕ фыд куы базонид ацы хабар, фӕлӕ куыдӕй? Хӕсты бы-
дырӕй дзы хабар дӕр куы нӕй, стӕй фыссын дӕр куынӕ зоны.
Мӕ боныг мӕ къухы, афтӕмӕй згъорын. Исчи мыл куы амбӕлы,
уӕд мӕ тахт фӕсабыр кӕнын. Мӕ хӕцъил дзабыры фындз фегом, уый
ӕрдумӕ дӕр нӕ дарын. Мӕ хӕлафы уӕрджыты ӕмпъызтытыл дӕр нӕ
хъуыды кӕнын. Ӕрмӕст ма тагъддӕр нӕ хӕдзармӕ куы ныххӕццӕ
уаин. Дзыцца кӕрты ӕнгуз бӕласы бын аууоны бады. Йӕ разы чыр-
гьӕды дзаг ӕвзаринаг къуымбилтӕ. Йӕ лыстӕг хурсыгьд ӕнгуылдз-
тӕй сӕ ивазӕгау кӕны. Сӕ сыгъдӕджытӕ сын йӕ фарсмӕ хуртуаны
кӕттагыл ӕвӕры. Цыма мӕ исчи басхуыста, уый гӕпп бакодтон кӕрты
дуарыл мидӕмӕ.
- Дзыцца! - ныхъхъӕр кодтон мӕ дзыхы дзаг.
- Уой, мӕ хур!
- Фӕдӕн цыппӕрӕм къласы ахуыртӕ хорз бӕрӕггӕнӕнтимӕ,
мӕхи Дзыцца! Мӕнӕ дын мӕ боныг.
Дзыцца фестад. Йӕ куатӕйы рыгтӕ ’рцагьта. Мӕ боныг мын райста.
Дзыцца дӕ фӕхъхъау фӕуа, арфӕ дын кӕнын. Скъолайӕн уал йӕ
райдайӕн каст фӕдӕ. Иннӕ ӕмбис дӕр никуыдӕм аирвӕздзӕн. У-тӕн
ӕмӕ д-тӕн сӕ къӕхтӕ хӕрдмӕ нал фыссыс?
- Нал, Дзыцца, нал!
Уӕдӕ уӕд цом мидӕмӕ. Хус ныхӕстӕй ницы пайда ис. Афтид
голлаг хъен нӕ лӕууы, фӕзӕгъынц. Дӕ циндзинад дӕ мадӕн дӕр
фехъусын кӕнӕм.
Ӕрбахъӕбыс мӕ кодта ӕмӕ бацыдыстӕм мидӕмӕ.
Хъаныхъуаты Грисӕйы фырт Махар нӕ хорз сыхаг у. Колхозы
кусы бӕхтыл. Фӕсидтысты йӕм ӕфсадмӕ. Йӕ бӕхты йын бабар код-
той мӕ фыды хистӕр ӕфсымӕр Биккойы кӕстӕр фырт Бекызӕйӕн.
Иунӕгӕй хуым кӕнын зын уыд. Губакк кӕнгӕйӕ дӕр бӕхтӕн хъуыд
тӕрӕг. Бекызӕ бацагуырта мӕн. Куыстам ӕртӕ бӕхыл дыууӕйӕ.
Кӕтик, Доккыр, Хахол - ӕфтӕ хуындысты бӕхтӕ. Кӕтик ӕмӕ Доккыр
26
хӕрзхуыз, рӕсугъд бӕхтӕ уыдысты. Хахол уыд стӕвдтӕ, уӕззау, фӕлӕ
тынг тыхджын. Уый тыххӕй йӕ, хуым гӕнгӕйӕ, ифтыгътам хаххы
цӕуӕгӕй. Бӕхтӕм зылдтӕн ӕз. Хӕринаг дӕр сын ӕз лӕвӕрдтон, дон-
мӕ дӕр сӕ ӕз ластон, уымӕн ӕмӕ ӕз уыдтӕн Бекызӕйӕ бирӕ кӕстӕр.
Иу бон нӕм бригадир Гаго фӕдзырта. Ранымадта нын ӕнӕлӕг
устыты.
- Адонӕн ӕрласын хъӕуы хъӕдуры хъилтӕ. Ныртӕккӕ уын куыст
ницыма ис.
Хахол-бӕхы ныууагьтам, Кӕтик ӕмӕ Доккырыл ацыдыстӕм.
Хъӕргӕнӕджы коммӕ ныххызтыстӕм. Фӕндаджы иу фарс тъӕпӕнтӕ
кӕрогӕй ӕмыдзаг. Бекызӕ загъта. «Куы раздӕхӕм, уӕд дзы ӕртондзы-
стӕм». Чысыл куы ныууадыстӕм, уӕд галиуырдӕм цыбыр коммӕ ба-
зылдыстӕм. Ӕхсӕр бӕлӕсты къутӕртӕ арвыл ӕндзӕвыдысты. Бекы-
зӕ лыг кӕны ӕмӕ сӕ дыгай дихтӕ фӕкӕны - ахӕм даргъ ӕмӕ ӕнӕ-
къалиу талатӕ уыдысты. Ӕз сӕ хӕссын бричкӕйы размӕ. Фаг сты уый
куы бамбӕрстам, уӕд чысыл абадтыстӕм, нӕ фӕллад суагътам ӕмӕ
сӕ амайын райдыдтам бричкӕйы. Куы раздӕхтыстӕм, уӕд кӕрогджы-
ны баурӕдтам. Бӕхтӕ иуварс аздӕхтам ӕмӕ цъӕх кӕрдӕгыл хизынц,
мах та тонӕм кӕроджытӕ. Фӕйнӕ хъӕбысы дзаджы ӕртыдтам ӕмӕ
рацыдыстӕм.
Хур хӕхтӕм хӕстӕг ӕрзӕбул - афтӕ мах дӕр нӕ хъилтӕ ракалдтам
ӕмӕ нӕхимӕ ссыдыстӕм. Дзыцца кӕрогтыл тынг бацин кодта. Уай-
тагъд сӕ фӕдихтӕ кодта.
- Адон Машайӕн, адон Надяйӕн, адон Аминӕтӕн, адон Арухъы-
зӕн, адон та нӕхицӕн.
Давоны сыфтӕ куы ’рхӕссын, уӕддӕр сӕ Дзыцца сыхӕгтыл ай-
уары, уыдонӕн, дам, чи рхӕсса, уый нӕй, ӕмӕ хорз кӕны. Изӕры нын
Гаго бафӕдзӕхста:
- Райсом хъӕдмӕ ма ацӕут. Сылгоймӕгты Зӕмджыны быдырмӕ
ласын хъӕудзӕн.
Бекызӕимӕ райсомӕй раджы бричкӕйы гуыффӕ сӕвӕрдтам ӕмӕ
ӕнхъӕлмӕ кӕсӕм сылгоймӕгты ӕрӕмбырдмӕ.
Уыцы рӕстӕг дын иу барӕг нӕ цуры ӕрлӕууыд.
- Бекызӕ ды дӕ?
- О, ӕз дӕн.
- Хъӕуы хицау Муркӕ дӕ агуры.
- Мӕн? Муркӕ? Диссаг! Ӕмӕ мӕ цы кӕны? Кӕд гӕнӕн ис, уӕд
ӕм куысты фӕстӕ ссӕудзынӕн.
- Уый гӕнӕн нӕй, ӕнхъӕлмӕ дӕм кӕсы, - загъта барӕг.
27
-	Бексол, ды сылгоймӕгты алас, ӕз цӕуын хъӕусоветмӕ. Изӕры
фембӕлдзыстӕм.
-	Хорз! - загътон ӕз.
Зӕмджын Нарты хъӕуы сӕрмӕ ис. Джызӕлӕй йӕм дард цыд ис.
Мӕн бафтыдтой нартхор похци кӕныныл. Сылгоймӕгтӕ та картоф
губакк кодтой. Ме ссыдмӕ Бекызӕ уыд хӕдзары. Фӕрсын ӕй:
-	Цы дӕ кодта Муркӕ?
-	Ӕфсадмӕ мӕ ӕрвиты. Ӕртӕ боны фӕстӕ, дам, цӕттӕ куыд уай.
Ӕз ын загътон, мӕ азтӕ нӕма амонынц. Мӕ афон куы ’рхӕццӕ уа,
уӕд, ме ’фсымӕртӕ кӕм сты, уырдӕм мӕхӕдӕг ацӕудзынӕн.
-	Ӕз та дын дӕттын ӕртӕ боны ӕмгъуыд!
- Ӕз та дын зӕгьын, мӕ афонӕй раздӕр дын салдаттаг цинелы
дысы мӕ цонг нӕ атъысдзынӕн, - пъавескӕ стъолмӕ баппӕрстон ӕмӕ
рацыдтӕн.
Дыккаг бон мах Бекызӕимӕ ацыдыстӕм хъӕдмӕ. Кауы мих ӕмӕ
уис ласынмӕ. Хӕдзары никӕмӕн ницы загътам. Биккомӕ фӕсидтысты
хъӕусоветмӕ. Муркӕйӕн ма йӕ фарсхӕцджытӕ фӕцис, зӕронд лӕг-
мӕ бартхъирӕнтӕ кодтой:
- Сразы кӕн дӕ фырты, кӕннод йӕ хъуыддаг тынг ӕвзӕр уыдзӕн.
Бикко нӕ зыдта, йӕ фырты йын йӕ сыхаджы бӕсты кӕй ӕрви-
тынц, уый. Йе сразы кӕныныл архайы, фӕлӕ Бекызӕ, куыд фӕзӕ-
гъынц, къӕрттӕй цъула не ’ппары. Бикко ӕгӕр, ӕгӕр куы кодта, уӕд
Бекызӕ сразы, йӕхӕдӕг Ӕфсӕддон комиссарадмӕ бацыд, ӕмӕ йӕ фи-
стӕг ӕфсады училищемӕ арвыстой. Дыууӕ мӕйы ахуыры фӕстӕ йӕ
хӕдзармӕ рауагътой. Тынг хорз ыл фидыдта ӕфсӕддон дарӕс. Бирӕ
фӕбадтыстӕм. Йӕ къах ӕй нал хаста йӕ хӕдзарӕй. Цӕуын та хъӕуы.
Ӕрталынг. «Фӕндараст» ын загътам ӕмӕ ацыд. Мах ма ныхӕстӕ код-
там, афтӕ чидӕр кӕрты дуар ӕрбахоста. Бикко фестад:
- Уый Бекызӕ у, - йӕ телогрейкӕ акодта ӕмӕ феддӕдуар. Бекызӕ
талынджы ацӕуын нӕ ауӕндыд Джызӕлӕй горӕтмӕ. Бикко йӕ суанг
училищемӕ бахӕццӕ кодта. Ӕхсӕз мӕйы ахуыры фӕстӕ йӕ кӕстӕр
лейтенантӕй арвыстой хӕстмӕ. Кӕй бӕсты йӕ арвыстой, уый дзы уыд
дыууӕ азы хистӕр.
Куыстхъом фӕсивӕдӕй хъӕуы ничиуал баззад. Быдыры куысты
уӕз ӕрӕнцад махыл, ӕрыгон фӕсивӕдыл ӕмӕ сылгоймӕгтыл. Ӕз бӕх-
тимӕ баззадтӕн иунӕгӕй. Арвыстой нӕ Зӕмджынмӕ ӕхсӕвӕддӕй.
Ӕртӕ' бӕхы радыгай ифтындзгӕйӕ, похци кодтон нартхор. Бӕхты-иу
ӕхсӕв хъахъхъӕдта Тотыккаты Уырызмӕг, уӕздан, ӕгъдауджын лӕппу.
Иурайсом бӕхтӕ ӕрбатардта станмӕ хӕстӕг. Ӕрбацыд мидӕмӕ, тыр-
28
гъы даргъ бандоныл йӕхи ӕруагъта. Мах йӕ алыварс ӕрбадтыстӕм.
Уырызмӕг нын, йӕ хъримаг сӕрфгӕйӕ, йе 'хсӕвы хабӕрттӕ дзуры.
- Дысон мӕ бӕхтӕй иу ныууасыд, куыдз уыцырдӕм рӕйгӕ аз-
гъордта. Ӕз ӕй бамбӕрстон, уый бирӕгъ кӕй у, уый. Хъримаг аиф-
тыгътон ӕмӕ куыдзы фӕдыл азгъордтон. Бирӕгъ алыгъд. Куыдз
фӕстӕмӕ ӕрбаздӕхт. Иу-дыууӕ сахаты рацыдаид, афтӕ та ӕндӕры-
рдыгӕй ӕрбалӕбурдта. Бӕхтӕ фӕтарстысты ӕмӕ амбырд сты. Куыдз
ӕй асырдта. Йӕ фӕдыл рӕйгӕ бирӕ фӕтахт, стӕй ӕрбаздӕхт. Уый
фӕстӕ нал фӕзынд.
Йӕ хъримаг сӕрфт фӕцис. Топп ифтыгъд уыд, уый дзы ӕвӕццӕгӕн
ферох. Мӕнгвӕдӕгыл ӕрбахӕцыд ӕмӕ топп ныннӕрыд. Уырызмӕг
цавддурау фӕцис. Иӕ размӕ лӕууыд Хъаныхъуаты Хуысинӕйы фырт
Бидо ӕмӕ дзыхъмард фӕцис. Уырызмӕг ӕд хъримаг бӕхыл абадт ӕмӕ
хъӕуы балӕууыд. Кӕройнаг уынгыл сызгьордта хъӕргӕнгӕ: «Хӕрз-
бонтӕ ут, мӕ сыхбӕстӕ!» Чи йӕ хъуыста, уыдон ӕнхъӕлдтой хӕстмӕ
цӕуы ӕмӕ йын фандарасты арфӕтӕ кодтой. Сӕхи уынгыл ӕрызгъорд-
та, бӕх кӕрты ӕддӕрдыгӕй кауыл абаста, фӕмидӕг кӕрты, хъримаг
йӕ сӕрмӕ фӕцарӕзта, ӕмӕ райхъуыст мӕлӕтхӕссӕг гӕрах. Хъӕубӕ-
сты адӕм хъыггӕнгӕйӕ бавӕрдтой дыууӕ судзаггаг марды.
Хӕсты быдырӕй хорзӕй ницы хъуысы. Горӕты цӕрджыты бай-
уӕрстой хъӕутыл. Махмӕ ӕрцардысты Данил, йӕ бинойнаг Фрося
ӕмӕ сӕ дыууӕ чызджы Таня ӕмӕ Катя. Бусик сын астӕуккаг уатмӕ
хуыссӕнтӕ бахаста, ӕмӕ ӕрбынӕттон сты. Хӕсты уынӕр нӕ хъӕумӕ
хъуысын байдыдта. Джызӕлмӕ бирӕ ӕфсӕддонтӕ ӕрбаластой. Нӕ
даргъ сарайы сын сарӕзтой хӕрӕндон.
Хӕринаггӕнджытимӕ уыд Сергей Столпник ӕмӕ ныллӕг, хъӕл-
дзӕг лӕппу Никишкӕ Коля. Ӕдзухдӕр ӕм кафын цыд. Цыппар уаты
ӕмдӕргъ нӕм гом тыргътӕ. Куыддӕр-иу йӕ куыстӕй феуӕгъд, афтӕ-
иу сӕ иу кӕронӕй иннӕмӕ гыбар-гыбур кӕнгӕ кафгӕ рацыд. Дзыцца
та-иу бакатай кодта:
- Тагъд нын ацы Легускӕ нӕ тыргътӕ ныттондзӕн.
Йӕ мыггаг ын раст нӕ дзырдта.
Райсомӕй Дзыцца сыстад. Кӕртмӕ рахызт. Хъазтыл йӕ цӕст
ахаста. Хъазтӕ базмӕлыдысты.
- Газотӕ! Рацӕут, ӕз уын дуар байтом кӕнон.
Хъазтӕ хъа-хъагӕнгӕ кӕрӕдзийы фӕдыл араст сты уынгмӕ.
Дзыцца дӕр сӕ фӕдыл ахызт.
Грисайы йӕ бӕхы фарсмӕ лӕугӕ куы федта, уӕд фӕджих.
29
- Мӕ хӕдзар куыд уыд! Гриса куы дӕ. Ам цӕмӕн лӕууыс? Афтӕ
раджы? Исты хабар?
Уый у Дадийы ӕмсиахс Уарзиаты Гриса.
- Нӕ, нӕ! Ма фӕтӕрс. Ӕвзӕр хабарӕй ницы. Дӕ хъазтӕ, зӕгъын,
ӕххӕст цыд фӕуой. Уыйбӕрц хъазтӕн фӕндаг ма ратт, уый раст нӕу.
- Уӕдӕ, уӕдӕ, хъазтӕ хистӕр сты, - дыууӕйӕ дӕр ныххудтысты.
- Растдӕр зӕгъгӕйӕ, раздӕр ӕрбацыдтӕн. Цыбырдзырдӕй, ӕгӕр
раджы цыд фӕдӕн. Дуар бахойын мӕ цӕсгом нӕ бахъӕцыд. Куыд
уӕ райхъал кодтаин. Дӕ ныхас дын куы айхъуыстон хъазтимӕ, уӕд
мын фенцондӕр. Зоныс ӕй, Дзыцца, ацы бӕх мӕхи у. Бирӕ азты дзы
скъладӕй дуканитӕм товартӕ фӕластон. Зӕгъӕн ис, мӕ бинонты мын
фӕдардта. Ныр сӕ ӕмбырд кӕнынц ӕфсадмӕ ӕрвитынмӕ. Мӕ бинон-
ты ма дзы нӕхионтӕм Джимарамӕ баластон, уым сын ӕдасдӕр уы-
дзӕн. Пъавозкӕ ӕмӕ бӕхы дзаумӕттӕ ам ныууадзон, сымахмӕ. Мый-
йаг ма нӕ искуы куы бахъӕуой. Мӕнӕн та мӕ пъавескӕ мӕ дзыппы.
Сидынц мӕм хӕстмӕ.
Дзыцца кӕрты дуар байтом кодта.
- Уӕлӕ йӕ кӕрты уӕллаг кӕронмӕ слас. Бӕхы дзаумӕттӕ бӕх-
донмӕ бахӕсс, уым никӕй хъыгдардзысты.
Цалынмӕ Дзыцца кӕрты дуар ӕхгӕдта, уӕдмӕ Гриса бӕхыл абадт.
- Гриса, уый та куыд? Кӕдӕм фӕтагъд кодтай? Мидӕмӕ уал ра-
хызтаис. Цӕхх, кӕрдзынӕй уал саход, иу арахъхъ дӕр.
- Бузныг, Дзыцца, тагъд кӕнын.
- Уӕдӕ уӕд фӕндараст у. Дӕ фӕндӕгтӕ Лӕгтыдзуары уазӕг.
Дзыцца ма бирӕ фӕкаст йӕ фӕстӕ, цалынмӕ барӕг цӕхгӕрмӕ
уынджы нӕ фӕаууон, уӕдмӕ.
Дзыцца дӕр маройгӕнгӕ, йӕ фӕрстыл хӕцгӕ бацыд хӕдзармӕ.
Йӕ зӕрдӕйӕ нӕ хицӕн кӕнынц йӕ фондз хъӕбулы.
- Ныр цыппар мӕйы хӕцынц знагимӕ, фӕлӕ йын ницы сӕ бон у
йӕ ныппырх кӕнынӕн.
Йӕхицӕн дзургӕйӕ ӕрбадт стъолы фарсмӕ даргъ бандоны кӕрон.
* * *
Хӕст - йӕ тӕккӕ тӕмӕны. Хорзӕй дзы ницы хъуысы. Куы иу хӕ-
дзар райсы сӕ дарӕджы сау гӕххӕтт, куы - иннӕ хӕдзар. Хорз хаба-
римӕ фыстӕг чи райсы, уый дӕр ӕй бакӕсын нӕ фӕуӕнды, кӕд дзы
ӕвзӕр хабар фыст ис, зӕгьгӕ.
30
Иу райсом тынг раджы райхъал дӕн. Мӕ дарӕстӕ тагъд-тагъд
акодтон. Загьтон, Дзыцца ӕмӕ Бусиккы сыстадмӕ хъомты бынтӕ
асыгъдӕг кӕнон. Сарайы бын цӕджындзыл ауыгъд хихсӕны мӕхи ах-
садтон. Хисӕрфӕнӕй мӕ цӕсгом куыд сӕрфтон, афтӕ Дзыцца скъӕ-
тӕй рахызт ӕхсыры бедраимӕ.
- Дзыцца, куыд раджы?
- Махӕн раджы нӕу, мӕ хъӕбул. Дысон бонмӕ фӕсмын цъындатӕ
быдтам хӕстонтӕн. Абон сӕ ӕмбырд кӕндзысты. Дӕ мадӕн ма кӕни-
наг аззад ӕмӕ уымӕн афӕстиат, - загьта Дзыцца ӕмӕ мидӕмӕ бацыд.
Ӕз хъазтӕн дуар фегом кодтон. Нӕл хъаз йӕ сӕр бӕрзонд систа,
цыма Хъарсы фидар уый басаста, уый хызт ракодта дуарыл. Дӕс ӕмӕ
дыууиссӕдз хъазы хърихъуппытау кӕрӕдзийы фӕдыл ныххал сты
уынджы уӕлӕмӕ. Хъуццытӕ скъӕтӕй раластон, ӕнгуз бӕласыл сӕ
абастон. Сӕ бынтӕ сын асыгъдӕг кодтон хъазтӕн дӕр, хъуццытӕн
дӕр. Фӕстаг фаджысы тӕскъ цӕхӕрадонмӕ куы ахастон, уӕд нын нӕ
кӕрты дуар чидӕр лӕдзӕгӕй ныххоста. Сагьдауӕй аззадтӕн.
- Ӕвӕццӕгӕн та чидӕр амард!
Афтӕ тынг хъӕргӕнджытӕ фӕхойынц дуӕрттӕ лӕдзӕгӕй. Фӕлӕ
афтӕ раджы - никуы. А фӕстаг рӕстӕг цыдӕр арӕх мӕлынц адӕм.
Раздӕр иу афӕдзы дӕргъы иу ацӕргӕ адӕймаг куы амард, уӕд-иу ӕгас
хъӕу афӕдзы дӕргъы сау дардтой. Мӕрдджынтӕй хатыр нӕ ракур-
гӕйӕ, чындзӕхсӕвы фӕндырдзагъд нӕ уыдаид. Уыцы рӕстӕг ноджы
тынгдӕр ныххостӕуыд дуар. Ӕз фӕтагъд кодтон дуар бакӕнынмӕ.
Кӕрты дуармӕ хӕстӕг лӕууы бӕрзонд сырх зыгъар бӕх. Ахӕм стыр
бӕх уыд йӕ рӕстӕджы Дзыццайы ӕфсымӕр Адеты Валодямӕ. Колхо-
зы сӕрдарӕй бирӕ фӕкуыста.
- Хӕдзары дӕуӕй хистӕр чи ис? - афтӕ тынг ныхъхъӕр кодта,
раст цыма ӕртыккаг уынгмӕ дзырдта. - Ӕз дӕу куы фӕрсын, хӕдзары
дӕуӕй хистӕр чи ис?
- Мӕ фыд хӕсты. Мӕ фыды мад тынг зӕронд. Мӕ мадӕн йӕ хъӕ-
бысы чысыл сывӕллон. Ӕртӕ чызгӕн ӕз сӕ хистӕр.
Барӕг цыдӕртӕ бахъуыр-хъуыр кодта, фӕлӕ йын дзы ӕз ницы
бамбӕрстон.
- Ныртӕккӕ бедраимӕ дӕлӕ тигъмӕ рацу. Быдырмӕ цӕуын хъӕ-
уы картоф уидзынмӕ!
Йӕ бӕх базмӕлынтӕ кодта ӕмӕ уынджы уырдыгмӕ афардӕг.
Хӕдзармӕ бацыдтӕн.
- Дзыцца, ӕз цӕуын быдырмӕ картоф уидзынмӕ. Иу ӕнӕзонгӕ
лӕг зылд стыр, рӕсугъд бӕхыл.
31
- Уӕртӕ дӕ уарзон хӕринаг ӕхсыры сӕндӕг цӕттӕ у стьолыл.
Тагъд-тагъд ахордтон, бедра райстон ӕмӕ рацыдтӕн, мӕ бӕхмӕ
дӕр нал бакастӕн. Коля ӕмӕ Сергей дӕр стъолтӕ ӕмӕ бандӕттӕ цӕт-
тӕ кӕнынц ӕфсӕддонтӕн хӕринаг ӕрӕвӕрынӕн. Махмӕ хӕрынц ӕр-
мӕстдӕр афицертӕ. Ахӕрынц ӕмӕ та сӕ аласынц. Кӕдӕм, кӕм вӕй-
йынц, уый бӕрӕг нӕу. Сергей ӕмӕ Коля дӕр ницы дзурынц. Салам
сын радтон ӕмӕ уынгмӕ ахызтӕн. Уыцы рӕстӕг мӕ номӕвӕрӕджы
фырт Мамукки, йе ’цӕг ном Таймураз, ӕд бедра мах цурмӕ ’рхӕццӕ.
Тигъыл ныййӕфтам бригадир Гаго, Торчынты Боря, Лохаты Агуыбеи-
ты. Чысыл ӕддӕдӕр сылгоймӕгтӕ къордӕй ӕнӕ сыбырттӕй лӕууынц.
Нӕ ныццыдмӕ Гуыдиаты Григга картофкъахӕнӕй, цӕст кӕуыл не
'хӕссы, ахӕм картофы хуым сфӕлдӕхта. Григга тракторыл кусы.
Цыма дзы ставд хуыр ныккалд, быдыр цӕхӕр калы ставд хус кар-
тофӕй. Ӕмбырд кӕнынмӕ йӕм зӕрдӕ райы. Уайтагъд картофы кӕри
сбӕрзонд, хӕссынмӕ йӕм фӕдард. Хистӕртӕ ног кӕрийы бынаты сӕ
бедратӕ ӕркалдтой. Мах дӕр Мамуккиимӕ нӕ дзаг бедратӕ уым ӕр-
калдтам. Ӕваст нӕ сӕрмӕ фӕзындысты дыууӕ немыцаг мессеры. Сӕ
пулеметтӕ ныл срӕйдтой. Агуыбе ныхъхъӕр кодта.
- Тагъд хуыскъӕлджынмӕ!
Картофы дӕллаг фарс бӕзджын хуыскъӕлы хус хъӕдтӕ афтӕ бӕр-
зонд фӕцыдысты хӕрдмӕ, ӕмӕ дзы барӕг нӕ фӕзындаид. Нӕ бедратӕ
аппӕрстам ӕмӕ уырдӕм ныллыгъдыстӕм. Бадӕм, ӕнхъӕлмӕ кӕсӕм,
кӕд фӕдӕлдзӕх уыдзысты уыцы ӕнаккаг мессертӕ. Нал уӕндыды-
стӕм рацӕуын.
Цасдӕр рӕстӕджы фӕстӕ дын кӕсӕм, ӕмӕ Сасинкъа, фӕздӕг дӕр
цы аджы бынӕй нал калд, уырдӕм гуыбыр-гуыбыр фӕцӕуы. Мах дӕр,
арвмӕ кӕсгӕйӕ, рацыдыстӕм. Нырма ныр федтам Гагойы картофы
хус хӕтӕлтыл ӕнкъардӕй бадгӕ. Хуыцау йӕ зонӕг, цӕуыл хъуыдытӕ
кодта. Йе ’ртӕ фыртӕй хӕсты быдырӕй хабар кӕй нӕй ӕви, нӕ цард
дарддӕр куыд уыдзӕн, ууыл. Чи куыд кусы, чи цал бедрайы уидзы, уы-
дон дӕр ничи уал фыссы. Уыдоныл ма чи уыд, стӕй кӕй хъӕуынц? Нӕ
каст скодтам арвмӕ ӕмӕ Сасинкъайы агмӕ. Йӕ аджы бынӕй фӕздӕг
кӕд скӕлдзӕн, кӕд нӕм фӕдзурдзӕн: «Рацӕут хӕрынмӕ!». Ахсӕн йӕ-
хионтӕ домы. Гӕрӕхтӕ йӕм нӕ хъуысынц, нӕ хъарынц. Уидзӕм уӕд-
дӕр. Дыккаг кӕри дӕр сбӕрзонд. Фӕизӕр. Цӕуӕм нӕхимӕ. Чи куыд
хӕццӕ кӕны, афтӕ здӕхы сӕхимӕ ӕнӕдзургӕйӕ.
Фӕстагмӕ баззадыстӕм Гаго, Мамукки ӕмӕ ӕз. Гаго ӕрлӕууыд
сӕ дуармӕ. Мах дӕр ӕрлӕууыдыстӕм. Йӕ къухтӕ нын не уӕхсчытыл
ӕрӕвӕрдта.
32
- Хуыцау нӕ ӕнӕниз, ӕнӕфыдбылыз уадзӕд, - загъта ӕмӕ сӕ-
химӕ бацыд.
Диссаг нӕм фӕкаст. Ныронг нын сыхӕгтӕ уӕвгӕйӕ, нӕ къухтӕ
дӕр никуы райста, ныр нын йӕ къухтӕ не уӕхсчытыл ӕрӕвӕрдта.
Нӕхимӕ ссыдтӕн, нӕ кӕрты дуар гом. Мӕ зӕрдӕ йӕ куыстӕй
ныллӕууыд. Хӕдзарӕй исчи куы фӕхъӕуы, уӕд байтом кӕнынц кӕр-
ты дуар. Ӕз фӕтарстӕн Дзыццайӕн. Бакастӕн сарамӕ. Нал дзы бан-
дон, нал дӕр стьол. Николай рахызт уатӕй.
- Николай, адон цы фесты?
- Нӕ хъусыс гӕрӕхтӕ? Немыц ӕрбабырсынц. Аластой сӕ горӕт-
мӕ. Цыдӕртӕ ма дзы баззад ӕмӕ Сергеимӕ ӕнхъӕлмӕ кӕсӕм ма-
шинӕмӕ. Ныр изӕр у, ӕвӕццӕгӕн, райсоммӕ баззайдзыстӕм.
Хӕдзары бинонтӕ дзӕбӕх, сӕрӕгас кӕй сты, уый бамбӕрстон
ӕмӕ мын фенцондӕр. Бинонтӕ уаридзагъд карчы цъиутау тарстхуы-
зӕй бадынц. Мӕ бацыдӕй бахъӕлдзӕг сты. Дзыцца мӕ ӕрбахъӕбыс
кодта.
- Мӕ къона фӕкӕнай, ӕххормаг уыдзынӕ. Ӕрбад ӕмӕ исты ахӕр.
- Ӕз мӕхи ахсон. Нӕ къухтӕ ныхсын дӕр нын нӕ бантыст. Нӕ
картӕфтӕ дӕр аджы ӕрдӕгфыхӕй баззадысты. Немыцаг мессертӕ нӕ
сӕрмӕ зылдысты ӕмӕ нӕ бынмӕ ӕхстой.
Ӕмӕ уӕ ничи фӕцӕф? - афарста Бусик.
Ничи, хуыскъӕлджынмӕ балыгъдыстӕм.
Мӕхи ахсадтон, хӕрыныл ӕрбадтӕн.
- Ӕз иунӕгӕй хӕрон?
- Мах чысыл раздӕр бахордтам, - загъта Бусик.
- Коля ӕмӕ Сергей ӕххормаг не сты?
- Не сты, уыдонӕн дӕр Бусик ахаста, - загъта Дзыцца.
* * *
Дзыцца йӕ зӕрдӕйы тыхстӕй рацыд дуармӕ, фӕхсбандоныл
ӕрбадт. Ӕз лӕууын сусхъӕд бӕласы бын. Сыхӕгты устытӕ дӕр йӕ
фӕйнӕ фарс бакъорд сты ӕмӕ сӕ алчидӕр йӕ царды тыхстдзинӕдтӕ
дзуры. Сӕ хӕдзардарджытӕй хабар нӕй ӕмӕ тыхсынц. Уыцы рӕстӕг,
уӕлӕсыхаг чызг Бӕтӕгаты Зинӕ хъӕлдзӕгӕй ӕрбалӕууыд сӕ уӕлхъус.
- Ӕз хӕрзӕггурӕггаг дӕн! Тылаттаты Тугъан хӕстӕй ссыд ӕмӕ
скъолайы бакомкоммӕ уе’рвадӕлтӕм ис.
Сылгоймӕгтӕ ӕмхуызонӕй сцин кодтой. Ӕз куыд лӕууыдтӕн,
афтӕ сагъдауӕй баззадтӕн. Уымӕн уӕвӕн нӕй. Сахан дӕр, Тугъан
3 Царды фӕндӕгтыл
33
дӕр, кӕцӕй фӕнды куы ‘рбацыдаиккой, уӕддӕр сӕхимӕ бацӕуыны
размӕ цыдысты Дзыццамӕ. Ныр Тугъаныл цы ‘рцыд, цӕхгӕрмӕ
хъӕуы астӕумӕ цӕмӕн бацыд? Ӕз ӕнӕдзургӕйӕ уыциу згъорд акод-
тон. Кӕрты фӕмидӕг дӕн. Тугъан тута бӕласы бын хуыссы, йӕ фӕйнӕ
фарс ӕнӕзонгӕ сылгоймӕгтӕ бадынц, ӕнгузы сыфтӕй йын йӕ бын-
дзытӕ сурынц. Ӕз мӕ дзыхы дзаг ныхъхъӕр кодтон:
-	Тугьан!
Уый мӕм сабырӕй дзуры:
-	Бексол, алас мӕ нӕхимӕ.
Цӕсгом тынг фыдхуыз, дзидзайы мур ыл нӕй, ӕрмӕстдӕр тӕнӕг
царм. Ӕз уырдыгӕй нӕхимӕ згъоргӕ. Мӕ бӕх Грисайы пъавозкӕйы
аифтыгьтон ӕмӕ Тугъаны сӕхимӕ ӕрластон. Сӕ кӕройнаг уаты ӕр-
хуыссыд. Иууылдӕр дис кӕнынц, Дзыцца кӕм ис, куыд ӕрӕгмӕ цӕуы.
Уалынмӕ Бусиккимӕ ӕрбацыдысты. Ӕртӕ чъирийы ӕмӕ, Тугъан
каркӕй цы лывзӕ уарзта, уымӕй къусы дзагимӕ. Дзыцца ныддӕлгом
Тугъаныл, стӕй йӕ цӕссыгтӕ сӕрфгӕ слӕууыд. Уӕлибыхтӕ ӕрлыг-
тӕ кодтой. Тугъан лывзӕмӕ куы ’ркаст, уӕд йӕ мидбылты бахудт, ома
Дзыцца нӕ ферох кодта мӕ уарзон хӕринаг.
Дыккаг бон ӕй аластон Къардонмӕ, Ӕфсӕддон комиссарадмӕ.
Йӕ гӕххӕттытӕ йын сӕхимӕ фӕнысан кодтой, йӕхи йын арвыстой,
рынчындоны цы госпиталь уыд, уырдӕм. Йӕ цонгыл ын хӕцыдтӕн,
афтӕмӕй йӕ бакодтон. Мӕн тыргъмӕ рарвыстой. Йӕ зӕнджы цӕф
ссау цалдӕр боны ӕнӕзылдӕй. Йӕ саутӕ йын ралыгтӕ кодтой, ба-
бастой йӕ. Бӕмбӕджытӕ, бинтытӕ йын радтой. Дыууӕйӕ йын йӕ
цӕнгтыл хӕцыдысты, афтӕмӕй йӕ ракодтой. Джызӕлмӕ куы схӕццӕ
стӕм, уӕд мӕм Тугъан дзуры:
- Ӕххӕст дохтыртӕм ссӕуӕм ӕмӕ ма бинтытӕ, бӕмбӕг райсӕм,
Адон фаг не сты.
Хъӕнтӕ дзӕбӕхгӕнӕг Сланты Олычкӕ нын радта бирӕ бинтытӕ,
бӕмбӕг. Финляндиимӕ хӕсты размӕ Тугъан каст фӕцис Харьковы
ӕфсӕддон медициной училище ӕмӕ йӕ цӕфмӕ зилдзӕн йӕхӕдӕг.
Уыцы хӕсты йӕ зӕнг фӕцӕф. Хуыссыд Ленинграды госпиталы. Куы
сдзӕбӕх, уӕд та райдыдта Фыдыбӕстӕйы Стыр хӕст. Тугъан хӕцыд
уым дӕр. Сармадзаны нӕмыджы схъис йӕ зӕнджы ныссагъд ӕмӕ хуыс-
сыд мӕрдты ’хсӕн цӕфӕй. Тугъан йӕхӕдӕг куыд дзырдта, афтӕмӕй
немыц десант ӕруагътой ӕмӕ немыцы чъылдыммӕ аззадысты. Дык-
каг бон Сырх Ӕфсад ныббырстой ӕмӕ, Тугъан кӕм хуыссыд, уыцы
быдыр суӕгъд кодтой. Цы ног цӕфтӕ дзы уыд, уыдоны санитартӕ ка-
стой машинӕтӕм. Тугъан хуыссыд мӕрдты ’хсӕн ӕмӕ йӕ нӕ уыдтой.
34
Ныхъхъӕр кӕнын та сӕм йӕ бон нӕ уыд. Йӕ дамбацайӕ фӕгӕрах код-
та. Кӕмдӕр ма дзы удӕгас цӕф ис, зӕгъгӕ, йӕм базгъортой ӕмӕ йӕ
рахастой. «Ласынц нӕ иу горӕтӕй иннӕмӕ. Немыц калынц бомбӕтӕ,
ӕрлӕууӕн бынат нын нӕ уыд. Афтӕмӕй схӕццӕ стӕм Орджоники-
дзейы горӕтмӕ. Ардыгӕй дӕр госпиталь ивтой Фӕскавказмӕ. Загътон
сын: «Мӕ хъӕу ардӕм хӕстӕг у, баласут мӕ уырдӕм». Немыц сӕ куы
’рбаййафой, уымӕй тарсгӕйӕ мӕ хъӕуы астӕу не 'рвадӕлтӕм бала-
стой. Уымӕй фӕстӕмӕ дӕхӕдӕг ӕвдисӕн. Уырдыгӕй мӕ дӕхӕдӕг ӕр-
ластай, стӕй та Къардонмӕ дӕр аластай Ӕфсӕддон коммисарадмӕ».
Хӕсты уынӕр хӕстӕгдӕр кӕны. Адӕм акъоппытӕ къахынмӕ бав-
нӕлдтой. Мах дӕр нӕ горӕтаг уазӕг Данилимӕ райдыдтам къахын.
Фыццаг дыууӕ боны тагъд фӕлладыстӕм, абад, абад кодтам. Уый
фӕстӕ бонты нӕ хӕрынмӕ дӕр нал ӕвдӕлд. Цӕхӕрадоны ‘рдыгӕй зӕхх
уыд фӕлмӕн, ӕнцон къахӕн. Йӕ ныххизӕн ын скодтам кӕртӕй, кауы
бынты. Хъӕугӕрон ӕфсӕддонтӕн баззад акъацийы хъӕдтӕ ӕмӕ дзы
бирӕ ӕрбаластам. Акъоппы сӕр дзы ӕнгом ӕрӕхгӕдтам, цы сыджыт
скалдтам, уымӕй йӕ ӕрӕмбӕрзтам. Нӕ горӕтаг уазӕг Данелимӕ, нӕ
фосӕн цы акъопп скъахтам, уырдӕм дыууӕ хъуджы, дыууӕ роды нык-
кодтам. Хос, дон сын бирӕ нывӕрдтам. Ныххизӕн фӕлхӕрттӕй бай-
дзаг кодтам. Уӕлдӕф цӕуынӕн сын ставд хӕтӕл сӕвӕрдтам. Сергей
ӕмӕ нӕм Николай дӕр фӕкастысты. Аходӕн хӕрыныл ӕрбадтыстӕм.
Сармадзанты гуыппытӕ хӕстӕгӕй хӕстӕгдӕр хъуысынц. Фестӕм
хӕрд. Сергей ӕмӕ Николай уатмӕ бацыдысты. Мах бадӕм, ныхӕстӕ
кӕнӕм. Бусик дын афтӕ бакодта: «Мӕ зӕрдӕ цӕмӕндӕр тыхсы». Уа-
лынмӕ цӕхгӕрмӕ уынджы танкты гыбар-гыбур ссыд. Сергей ӕмӕ Ни-
колай хъӕргӕнгӕ кӕртмӕ разгъордтой.
-	Немыц хъӕумӕ ӕрбабырстой. Цы фӕуӕм? - загъта Сергей.
-	Алидзынӕн нын рӕстӕг нал ис, - сдзырдта Николай.
-	Махимӕ акъопмӕ ныххизут, уым уӕ кӕд не ссариккой, - зӕгъы
Бусик.
-	Нӕ, уым нӕ ссардзысты ӕмӕ нӕ амардзысты, - дзуапп радта
Сергей.
Дзыцца сын сӕ катай бамбӕрста.
-	Бусик, дӕлӕ-ма сӕ тыргьты бынмӕ барвит. Уым сыл ними фӕ-
гуырысхо уыдзӕн. Уырдыгӕй сын уӕтты бынмӕ бабырӕн дӕр ис.
Уайтагьд тыргъты бын фӕмидӕг сты. Нӕ горӕтаг уазджытӕ мы-
дадзын цырагъы рухсмӕ акъоппы рӕбынӕй бадынц. Мах дӕр ныххыз-
тыстӕм. Нӕ сыхаг лӕг нӕм карчы мӕкъуыстӕг хӕргӕ ӕрцыд.
35
- Уӕлӕмӕ сыстут! Мауал тӕрсут, нӕхионтӕ ӕрбацыдысты. Ӕз
сын горӕтмӕ фӕндаг бацамыдтон ӕмӕ мӕ мотоциклыл фӕстӕмӕ ӕр-
бахаццӕ кодтой.
- Дӕ зонд фӕцыд, Заурбег? Цавӕр хионтӕ нын сты? Мауал ӕрбацу
нӕ кӕртмӕ уыцы хъуыдытимӕ, - сдзырдта йӕм акъоппӕй Дзыцца, -
Нозтджын дӕр куы нӕу, уӕд цытӕ лӕхуры? Йӕ зонд фӕцыд, ӕвӕццӕ-
гӕн.
Кӕртмӕ ӕртӕ немыцаг салдаты ӕрбагӕппытӕ кодтой ӕд автомат-
тӕ. Ӕнӕдаст, чъизи дарӕсты. Уыдон румынӕгтӕ кӕй сты, уый уый-
фӕстӕ базыдтам. Ӕрзылдысты кӕрты къуымты, уӕтты, сӕ иу акъопмӕ
дӕр ныккаст ӕмӕ цӕхӕрадӕтты иннӕ уынгмӕ афардӕг сты. Акъоппы
кӕронӕй бадын ӕз ӕмӕ мӕм кӕрт хорз зыны. Немыцаг салдат кӕртмӕ
’рбацыд. Аракӕс-бакӕс кодта, кӕрты дуар фегом кодта. Цыппар ма-
шинӕйы ӕрбатардтой ӕмӕ сарайы фӕрсӕй-фӕрстӕм ӕрлӕууыдысты,
цыма рагӕй дӕр сӕ лӕууӕнбынат уым уыд. Цыппар ӕрыгон лӕппуйы
сӕ машинӕтӕй рахызтысты. Сӕхи ныхсадтой. Урс дзул ӕрлыгтӕ код-
той, нӕлхӕ йыл байсӕрстой ӕмӕ хӕрынц. Иу дзы мӕнмӕ фӕкомком-
мӕ. Ӕрбацыд мӕ цурмӕ, йӕ дзулы карст йӕ къухы, афтӕмӕй. Схизын
мӕ кодта акъоппӕй, йӕ дзулы хай мын дӕтты. Мӕ хъустыл ауадысты
скъолайы дуармӕ телыхъӕдыл радиойы сау тӕбӕгъы фӕдзӕхсг «Сӕ
къухӕй сын мацы исут, сӕ хӕринаг сын ма хӕрут, зӕххы цы ссарат
бӕллиццагӕй, ма йӕм ӕвналут». Ӕз мӕхи атигъ кодтон. Уый дзулы
карстӕй ныррус кодта, ома ницы тӕссаг у. Мӕ цонгыл мын ныххӕцыд,
лӕппутӕм мӕ бакодта. Дзулӕй стыр хай ралыг кодтой, нӕлхӕ йыл
бӕзджын байсӕрстой ӕмӕ мын ӕй радта. Иӕ къухӕй мын мӕ сӕры-
хъуынтӕ ӕрлӕгъзытӕ кодта, ома ныр ацу. Акъопмӕ куы ныххызтӕн,
уӕд мӕ мӕ мад афхӕрдта:
- Цӕмӕн райстай не знӕгты къухӕй дзулы карст? Сыдӕй мӕлыс?
Уыдон лӕгмартӕ сты. Ныронг дӕр уыдонӕй уыд нӕ цард?!
- Лӕппуйы цӕмӕн ӕфхӕрыс? Уый дзы цы аххосджын у? Ӕвӕц-
цӕгӕн, уыдон дӕр се ’ппӕт лӕгмартӕ не сты. Се’хсаен уыдзӕн, мад,
фыды сӕр чи хъуыды кӕны. Чи зоны, уыдонмӕ дӕр мах лӕппутау фӕ-
сидтысты, - загьта Дзыцца ӕмӕ мӕ ӕрбахъӕбыс кодта.
- Уӕдӕ ардӕм дзӕгъӕлы схӕццӕ сты! Исчи сӕм хонӕг арвыста?
Ӕнӕфӕрсгӕйӕ цы 'рбасхъӕл сты кӕртмӕ. Куыд ӕнхъӕл сты, мах ам
сыдӕй мӕлӕм! Сӕ дзулы карстмӕ сын ӕнхъӕлмӕ кастыстӕм?
Ӕз мӕ дзулы карст цы фӕкӕнон, уый нал зыдтон. Мӕ кӕстӕр хо
Азӕ йӕ мӕ къухӕй айста, ӕртӕ дихы йӕ фӕкодта, ӕмӕ йӕ ӕртӕ хойӕ
ахордтой. Ӕз мӕ къӕхты бынӕй ныуулӕфыдтӕн. Раст мын цыма ме
36
’ккойае здыйы голлаг райст, афтӕ мын фенцон. Цасдӕр рӕстӕг хъусӕй
бадӕм. Дзыцца бакатай кодта.
Цымӕ Легускӕитӕн ӕххормаг нӕу? Мӕгуырӕг, уыцы къуын-
дӕджы кӕдмӕ фӕраздзысты? Бусик, схиз-ма ӕмӕ сын исты хъӕрмттӕ
ӕрцӕттӕ кӕн сӕ быны, сӕ уӕлӕ ӕркӕнынӕн. Картофджынтӕй чи баз-
зад, уыдон дӕр. Куы фӕталынг уа, уӕд сӕм сӕ фыййагыл бадӕтдзынӕ.
Дзыцца куыд загъта, Бусик афтӕ бакодта. Бусик куыддӕр акъоп-
мӕ ӕрхызт, афтӕ сармадзантӕ скуыстой. Ӕртӕрдыгӕй ӕхсынц Джы-
зӕл: горӕтӕй, Къардонӕй, хъӕдӕй.
Немыцӕн сӕ сӕр сӕ кой сси. Бонырдӕм горӕтӕй рауагьтой Ка-
тюшӕ. Нӕ кӕрты дзы иу нӕмыг фехӕлд. Йе схъистӕй, ӕнгуз бӕласы
цӕнгтӕй кӕуылдӕриддӕр андзӕвыд, уыдон сау ӕвзалы баисты. Ӕх-
сӕв-бонмӕ йӕ цӕстытӕ ничи ӕрцъынд кодта сармадзанты нӕрынӕй.
Бон ӕрбарухс. Фӕззыгон ныллӕг мигъ асыгъдӕг. Хур цалхыдзагӕй
стылд цъӕх арвыл. Кӕртмӕ ӕрбахызтысты нӕ фыды хистӕр ӕф-
сымӕры чызг Аня ӕмӕ йе ’фсымӕр Тугъан. Тугьаныл йӕ фыды
дӕрдджын дарӕс ӕмӕ фысдзарм худ. Йӕ цӕсгом хъуынджын, цӕмӕй
йыл немыц ма фӕгуырысхо уой. Аня каст фӕцис дыууӕазон институ-
ты немыцаг ӕвзаджы факультет. Немыцӕгты фӕрсы:
Мах цы фӕуӕм?
Дзулы карст мын цы немыцаг радта, уый загъта:
- Мах ардыгӕй ӕхсӕм фӕйнӕрдӕм, мах дӕр ӕхсынц, ӕмӕ уын
тӕссаг у. Ацӕут хъӕуӕй. Уемӕ ахӕссут хӕринаг иу-ӕртӕ боны фаг
ӕмӕ хъарм дзаумагттӕ. Дзӕгъӕл гӕрахӕй, нӕмыджы схъистӕй уын
тӕссаг уыдзӕн ӕмӕ-иу ӕрхуыссут акъоппыты, бомбӕйы дзыхъхъыты.
А дыууӕ боны мах горӕт райсдзыстӕм ӕмӕ дарддӕр хӕцгӕ ацӕудзы-
стӕм. Сымах та уӕ хӕдзӕрттӕм ӕрбаздӕхдзыстут ӕмӕ уӕ царды кой
кӕндзыстут.
Йӕ фарсмӕ иннӕ немыцаг фӕрсы, Тугъанмӕ амонгӕйӕ:
- Ай дын чи у?
- Мӕ хистӕр ӕфсымӕр.
- Ӕмӕ йӕ къах цы кодта?
- Хъӕдӕй суг ӕрцӕйласта, йӕ уӕрдон фӕфӕлдӕхт ӕмӕ уӕрдоны
бын йӕ къах фӕсаст.
Иу каст ма бакодта Тугъанмӕ ӕмӕ сӕ машинӕтӕм ссыдысты.
Сӕмбырд кодтам хӕссынмӕ, нӕ бон цы уыд, уыдон. Мӕнмӕ
ӕрхаудтой мӕ фыды пъалто, бухайраг худ, ӕвзист хъама ӕмӕ рон гол-
ладжы ӕвӕрдӕй, стӕй мӕ цыппараздзыд хо Зинӕ. Мӕ мады хъӕбысы -
мӕ гыццыл ӕфсымӕр Валодя. Дзыцца йӕ йе 'фсымӕрмӕ гӕсгӕ схуыд-
37
та Бала. Нӕ сыхӕгтимӕ баистӕм фондз хӕдзары бинонтӕ: Моргуатӕ,
Болиатӕ ӕмӕ мӕх ӕртӕ хӕдзарӕй. Рахызтыстӕм хъӕуӕй. Нӕмгуытӕ
хуырзгъӕлӕгау кӕнынц. Ӕрӕмбӕхсӕн бынат дзы нӕй. Хауынц бом-
бӕтӕ. Сӕ фӕздӕг фӕззыгон мигъау ӕрӕхгӕдта зӕхх. Баирвӕзтыстӕм
Дӕллаг Санибайы кӕройнаг уынгмӕ. Хӕдзӕртты, кауы рӕбынты ных-
хуыссыдыстӕм. Нӕ сӕрмӕ хӕдтӕхджыты ’хсӕн тох бацайдагь. Куы
иу хӕдтӕхӕг ссудзы, куы иннӕ, ӕмӕ цыма адӕймаг хъӕрзы, уыйау
уынӕргъгӕ сӕхи айсынц чи хъӕдмӕ, чи быдыры ’рдӕм. Мах хуыссӕм
кауы рӕбын. Мӕ гыццыл хо Зинӕйы мӕ быны бакодтон. Сармадза-
ны нӕрынӕй хъустӕ ӕмыр кӕнынц. Азӕ ӕмӕ Изетӕ Бусиккы фарсмӕ
хуыссынц махӕй чысыл фалдӕр.
Нӕ ракомкоммӕ бричкӕ фӕурӕдта. Чи дзы бадт, уыдон агӕппытӕ
кодтой, сӕ сӕртӕ ӕфснайынмӕ фесты. Гыццыл чызг гуыффӕйы аззад.
Цъӕхахст кӕны. Ӕз ӕм базгъордтон. Раскъӕфтон ӕй. Зинӕйы фарс-
мӕ йӕ ӕрбахуыссын кодтон. Мӕ голлагӕй сӕ ӕрӕмбӕрзтон ӕмӕ сӕ
фарсмӕ ӕруагътон мӕхи. Сӕр схъил кӕнӕн нӕй нӕмгуытӕй. Бричкӕ-
йыл сармадзаны нӕмыг фехӕлд. Бӕхтӕ фӕмард сты, бричкӕ цалхгай
бацис. Сылгоймаг йӕ уӕрджытӕ хойгӕ, йӕ рустӕ тонгӕ, хъӕргӕнгӕ,
ӕрызгьордта бричкӕйы бынатмӕ. Ӕз ӕм хъӕр кӕнын:
- Мӕнӕ ам ис дӕ чызг! Ма йын тӕрс.
Уый мӕ сӕрмадзанты нӕрынӕй нӕ хъусы. Базгъордтон ӕм, йӕ
цонгыл ын рахӕцыдтӕн, къухӕй йын амонын кауы рӕбынмӕ. Уый
мӕм сонт каст ӕрбакодта. Базгъордта, йӕ чызджы фелвӕста ӕмӕ
згъоргӕ йе ’мбӕлттӕм. Уӕлдӕфон хӕст басабыр. Арв хӕдтӕхджытӕй
асыгъдӕг, сӕ фӕздӕг уыцы тарӕй уарыны мигъы тъыфылтау сӕ фӕстӕ
ӕнӕзмӕлгӕйӕ лӕууы. Сармадзанты иугай гӕрӕхтӕ алы рӕттӕй хъуы-
сынц. Нӕхионтӕ хъӕдӕй кӕцӕй ӕхстой, уырдӕм нӕхи сарӕзтам. Не-
мыц нӕ нӕ уадзынц, ӕрвитынц нӕ Алагиры ’рдӕм. Цыма Алагиры
’рдӕм цӕуӕм, афтӕ Санибайы бынты баздӕхтыстӕм ӕмӕ пыхсыты,
таджы хуыскъ донвӕды хъӕдмӕ слыгъдыстӕм. Тӕгуызбарзы къуы-
быры рӕбынӕй нӕхионтӕ сармадзантӕй ӕхсынц немыцы ӕфсӕдты.
Тугъан загъта:
Немыц ардӕм ӕхсдзысты, ӕмӕ нын тӕссаг уыдзӕн. Фалдӕр
ацӕуӕм.
Фыр тӕссӕй уыд, ӕвӕццӕгӕн, - фӕллады кой ничи кодта. Цалдӕр
ӕрхы сӕрты ахызтыстӕм ӕмӕ ӕрбынат кодтам Дзогъаты къуылдымы
комы. Сылгоймӕгтӕ хӕринагӕй семӕ цы рахастой, уымӕй ӕхсӕвӕр
скодтам. Сывӕллӕтты цӕмӕйдӕрты нымбӕрзтой ӕмӕ сӕ фарсмӕ ӕр-
хуыссыдысты. Мах, нӕлгоймӕгтӕ, сугтӕ рамбырд кодтам, арт скодтам
38
ӕмӕ боны ӕрбарухсмӕ йӕ фарсмӕ фӕбадтыстӕм. Райсомӕй Мамук-
киимӕ хъӕумӕ ныццыдыстӕм. Ними нӕ бахъыгдардта. Дыууӕ белы,
дыууӕ фӕрӕты, дыууӕ тебӕйы, иучысыл ссад, цыхтытӕ рахастам.
Цыдыстӕм фӕндӕгтыл нӕ, фӕлӕ фӕсвӕдты. Къул цыппӕрдигъон ӕр-
къахтам, йӕ сыджыт ын рахӕлиу кодтам. Цыбыр каутӕ сбыдтам ӕмӕ
сӕ сыджытыл равӕрдтам. Хус фӕсал ӕртыдтам, каутыл ӕй байтыд-
там ӕмӕ иууылдӕр дзӕбӕх бахуыссыдыстӕм. Бала Бусиччы нӕ хъыг-
дардта. Дзидзи йын-иу бадардта ӕмӕ-иу ӕнцад хуыссыд. Тамусяйы
чызг Светӕ тынг арӕх агуырдта доны хуыпмӕ ӕмӕ та-иу гым, зӕгъгӕ,
фӕкодта. Габыци сӕ фӕзмыдта: «Бала - лоло, Дедта - гым». Ӕмӕ-иу
ӕмхуызонӕй худтыстӕм. Боныхъӕд дӕр нӕ нӕ тыхсын кӕны. Цыма
махӕн тӕригьӕд кӕны, уыйау хъарм рӕстӕг хӕссы. Ӕрмӕст ӕхсӕв
ӕрбауазал кӕны. Цалдӕр боны фӕстӕ мӕм мӕ мад дзуры:
- Цыхт нӕм дыдӕгътӕ кӕнынӕн райсомы фаг йеддӕмӕ нал ис.
Мӕ номӕвӕрӕджы ус Болиаты Бимболаты бинойнаг Азирхан мӕм
дзуры:
- Бексол, нӕхимӕ-иу бауай. Куыддӕр кӕртӕй цӕхӕрадонмӕ ба-
хизай, афтӕ рахизырдыгӕй фӕлмӕн зӕхх къухӕй акъах ӕмӕ дзы иу
балон чылауийы фых рахӕсдзынӕ.
Дыккаг бон раджы фестадтӕн. Сойыфыхы тӕнӕг карст ахордтон
ӕмӕ ацыдтӕн. Къуылдымӕй Санибайы чъылдыммӕ куыддӕр ныххыз-
тӕн, афтӕ дын танкты гыбар-гыбур ссыд. Ӕз дзыхъхъы ӕрӕмбӕх-
стӕн. Ӕртӕ танчы фӕдисы тӕхӕгау Санибайы сӕрты баивгъуыдтой
Джызӕлы ’рдӕм. Ӕз сыстадтӕн ӕмӕ фӕйнӕрдӕм ракӕс-ракӕсгӕнгӕ
цӕуын. Хъодзаты куыройы бынты бахизынмӕ хъавыдтӕн хъӕумӕ,
фӕлӕ цалдӕр немыцаджы машинӕимӕ архайгӕ куы ауыдтон, уӕд
хъӕугӕрӕтты уырдыгмӕ фӕзылдтӕн. Гуыдиаты куыроймӕ ныххӕц-
цӕ дӕн. Бомбӕ йыл ӕрхауд, ӕви йыл сармадзаны нӕмыг фехӕлд - йӕ
дӕллаг ных тынг пырх. Змӕлӕг нӕй. Бацыдтӕн нӕхимӕ. Нӕ кӕрты
немыцаг машинӕтӕ нал. Цалынмӕ кӕртыл фӕлгӕсыдтӕн, уӕдмӕ та
арвыл хӕдтӕхджытӕ фӕзындысты. Чи дзы кӕцытӕй у, уый бӕрӕг
нӕй, афтӕмӕй сӕ пулеметты къӕр-къӕр ссыд. Дзыцца мӕм акъоппӕй
хӕрдмӕ дзуры: «Бексол, уым цы лӕууыс? Тагъд ӕрхиз акъопмӕ. Нӕ
хъусыс гӕрӕхтӕ?» Ныххызтӕн. Дзыцца мӕ ӕрбахъӕбыс кодта ӕмӕ мӕ
ӕрысгӕрстытӕ кодта. Бикко мӕ афӕрстытӕ кодта хъӕды цӕрджытӕй.
- Ай цӕй тӕнӕг арӕзт дӕ? Уазал дын нӕу? Ныр фӕуазал кодта, дӕ
фыды кӕрц скӕн.
- Уый мӕнӕн даргъ уыдзӕн.
- Ӕз ӕй фӕцыбыр кӕндзынӕн.
39
Схызт акъоппӕй, уатмӕ бацыд.
- Бикко, Коля ӕмӕ Сергей куыд сты?
- Ӕмӕ-гъа. Ӕз сӕ уынгӕ дӕр нӕ фӕкодтон. Хӕринагӕй сӕм хорз
кӕсӕм. Ницы хъуаг сӕ уадзӕм.
Фӕзынд Дзыцца, йӕ къухы кӕрц, фысдзарм худ, хӕсгард. Мӕ
уӕлӕмӕ мын кӕрцӕн йӕ дымджытӕ, дыстӕ фӕцыбыр кодта. Чысыл
мын уӕгьд у, фӕлӕ хъарм. Дзыцца мын уӕрмӕй цыхтытӕ слӕвӕрд-
та. Голладжы сӕ нывӕрдтон ӕмӕ ссыдтӕн Болиатӕм. Азирхан мын
куыд бацамыдта, афтӕ ракъахтон иу банкӕ. Цыхтытӕ фӕстӕрдӕм,
банкӕ разӕй голладжы комы абастон. Куыддӕр сӕккой кодтон, афтӕ
мӕ уӕлхъус алӕууыд немыцаг салдат. Иӕ фадыварцмӕ гӕсгӕ румы-
наг уыд. Йӕхи ӕвзагыл цыдӕртӕ схъуыр-хъуыр кодта, автоматы хъӕ-
дӕй мын мӕ риу афтӕ тыхджын ныццавта, ӕмӕ сарайы самандур къу-
лыл бахаудтӕн. Ӕз хъӕрӕй ныккуыдтон, кӕд мӕ нӕ амарид, кӕд мын
фӕтӕригъӕд кӕнид, зӕгъгӕ. Уый дын мӕм автомат фӕцарӕзта. Загь-
тон, мӕ цард фӕцис. Уый хъӕрӕй цыдӕртӕ сдзырдта ӕмӕ ацыд. Бо-
лиаты уазӕгдон цӕхӕрадоны ӕддаг кӕрон, уырдӕм куыддӕр бахызт
салдат, афтӕ ӕз, уынгты нал, фӕлӕ цӕхӕрадӕтты цӕхгӕрмӕ уынгмӕ
- згъоргӕ. Гуыдиаты куыройӕ ахызтӕн, уӕддӕр ма-иу фӕстӕмӕ
фӕкастӕн уыцы салдаты тӕссӕй. Дӕллаг Санибайы сӕрмӕ схӕццӕ
дӕн, уӕддӕр мӕ цӕстытӕй нӕ хицӕн кӕны уыцы ӕнаккаг салдаты
ӕнӕуынон цӕстӕнгас.
Хӕдтӕхджытӕ уӕлдӕфы фӕзындысты. Немыцы танктыл ӕмӕ
машинӕтыл бомбӕтӕ згъалынц. Сармадзантӕ дӕр ӕртӕрдыгӕй
сниудтой. Бомбӕйы дзыхъхъы ныххуыссыдтӕн дӕлгоммӕ, ӕнхъӕлмӕ
кӕсын, кӕд банцайдзысты сӕ нӕрынӕй. Цасдӕр рӕстӕджы фӕстӕ
фӕсабыр сты сармадзанты гуыппытӕ. Хӕдтӕхджыты хъӕр дӕр нал
цӕуы. Аивӕй кӕсын: Санибайӕ Джызӕлмӕ фӕндагыл дыууӕ танчы
мыдадзын цырӕгъты сыгъд кӕнынц. Ӕз мӕ голлагыл схӕцыдтӕн, гол-
лагӕй балоны сӕстыты уынӕр райхъуыст. Голлагӕй чылауийы фыхы
дон лӕдӕрсы. Мӕ кӕрцы риумӕ ӕркастӕн, уый дӕр амӕст. Сӕккой
кодтон ӕмӕ рӕвдз, рӕвдз цӕуын, цӕмӕй тагьддӕр схӕццӕ уон бынат-
мӕ. Куыддӕр схӕццӕ дӕн, афтӕ мыл сылгоймӕгтӕ амбырд сты.
-	Куыд раирвӕзтӕ уыцы гӕрӕхтӕй? Тынг дын тарстыстӕм, мӕнӕ
ма - йӕ голладжы банкӕйы сӕстытӕ, - голлаг исгӕйӕ загьта Тамуся.
-	Йӕ кӕрцы риу дӕр амӕст, - мӕ кӕрц мын ласгӕйӕ зӕгьы Азирхан.
Радзырдтон сын мӕ хабар.
-	Мӕгуыр йӕ бон. Ныр ӕй уыцы салдат куы амардтаид, уӕд ӕй
мах зонгӕ дӕр нӕ бакодтаиккам.
40
-	Де ’взагыл цъутта, Тамуся! Афтӕ зӕгъын та дӕ зӕрдӕ куыд ба-
куымдта! Амардтаид! - бауайдзӕф ын кодта Азирхан.
Банкӕйы сӕстытӕ акалдтой, мӕ кӕрц мын асыгъдӕг кодтой.
Уыцы бон мӕ зӕрдӕйы тарст нӕ ацыд. Мае цаестытыл-иу куы ауад
уыцы ӕнӕуынон цӕстӕнгас, уӕд-иу ме уаенгтӕ барызтысты. Тугъан
мын мае уавӕр ӕмбӕрста, архайдта цӕмӕй йыл ма хъуыды кӕнон.
-	Бексол, аез, уаелбыл цы кӕрдо бӕлас ис, уымӕн йӕ къалиутӕ ӕр-
цыбыртае кодтон, ӕмӕ ахсаев уырдыгӕй кӕсдзыстӕм, хаест куыд цаеуы,
уымае.
Ӕрталынг. Схызтыстӕм бӕласмӕ: Тугьан, Мамукки ӕмае аез.
Каесаем. Иуцасдаер нӕмгуытае цаехӕркалгае дыууаердаем тахтысты, стӕй
къаддӕрӕй-къаддӕр кодтой. Мах ӕнхъӕлдтам, хӕст банцад. Уалын-
мӕ дын сармадзантӕ ӕртӕрдыгӕй скуыстой. Хӕдтӕхджытӕ бомбӕтӕ
згъалынц. Сӕ саер сае кой сси немыцаен. Лидзынц фаестаемӕ, фӕлӕ сын
уымӕн дӕр фадат нал ис. Бындзыты цагъд сын кӕнынц Сырх Ӕфсад.
Сармадзанты нӕмгуытӕн Джызӕл ӕмӕ Санибамӕ сӕ цӕхӕр калд
фӕкъаддӕр. Тугъан загъта:
-	Джызӕл аемӕ Саниба немыцӕй суӕгъд сты. Хӕст фӕцӕуы дард-
дӕр. Нӕ бон у ӕнӕмӕтӕй бафынӕй кӕнын. Бексол, ды дӕр мацӕуыл
уал хъуыды каен.
Ӕрхызтыстӕм бӕласӕй. Схуыссыдыстӕм. Мӕ цӕстытӕй нӕ хи-
цӕн кӕны уыцы ӕнаккаг немыцаджы автомат. Дыккаг бон нӕ Тугъан
Мамуккиимае хъаеумӕ цаеуын нӕ ауагъта: «Нырма тӕссаг у». Ӕртык-
каг бон рацыдыстӕм, къуылдымӕй Санибайы чъылдыммӕ ныххыз-
тыстӕм. Заеххыл къах аерӕвӕраен нӕй немыцы мӕрдтӕй, танкты, ма-
шинӕты пырхытӕй. Сае фылдаер сау сыгъдтытӕ. Мӕрдтӕм кӕсгӕйӕ,
зӕрдае каерзыдта. Каеуыл къах нӕй, кӕуыл къухтӕ, чи ӕнӕ сӕрӕй, чи
та ӕнӕ цӕстытӕй. Кӕмаен та йӕ къах уаерагӕй бынмӕ цырыхъхъы
хуылфы. Сыгъды тӕфӕй уӕлдаеф нӕма асыгъдӕг.
Санибайы бынты хъӕууатмӕ ахызтыстӕм. Уым рагон цыртыты
раз лӕууыд иу хӕдтӕхӕг. Ӕрзылдыстаем йӕ алыварс. Йӕ базыртӕ
ӕнӕхъӕн, ӕнӕцъӕл. Дне кодтам, афтӕ ӕнӕхъӕнӕй, ӕнӕсыгъдӕй ам
цӕмӕн лӕууы. Бахызтыстаем нӕ уынгмӕ. Кӕсӕм хӕдзӕрттӕм. Сӕ
фылдӕр каелдтытӕ. Дауыраты Асӕгойы хӕдзар ныккалд. Скъӕты фос
бастӕй басыгьдысты. Сӕ рӕхыстӕ сае хъуыртыл, афтаемӕй хуыссынц.
Четойты Мисайы хӕдзар бындзарӕй басыгъд. Сае комкоммае Пхалӕ-
гаты Ванкӕйы хъаедын хӕдзар ӕнӕ цъӕррӕмыхстӕй баззад. Махӕн
нае цыппар уаты ӕмӕ стыр зӕхбын хӕдзар ныккалдысты. Ӕз лӕууын
нӕ кӕрты, хъуыдытӕ кӕнын. Хӕдзары хистӕр нӕлгоймаг ӕз дӕн. Нае
41
бинонтӕ хъӕдӕй куы ’рцаеуой, уӕд кӕдӕм бацаудзысты. Хӕдзӕрттӕн
сӕ къултӕ бӕзджын хъӕдӕй арӕзт, ӕддӕрдыгӕй сыл фых дурӕй цъар
ӕвӕрд уыд. Бикко мӕм схызт акъоппӕй.
- Бикко, дӕ райсом хорз, ӕмӕ Дзыцца кӕм ис?
- Хӕдзӕртты ныккалды фӕстӕ нал ныллӕууыд. Цӕмӕ дам ма дзы
лӕууон, зӕгьгӕ, Бимболатимӕ фӕраст.
- Ӕмӕ Бимболат кӕд фӕзынд? Кӕцӕй?
- Колхозы фос Гуырдзымӕ батардтой ӕмӕ фӕстӕмӕ ӕрхӕццӕ
дысон. Ӕз ын бацамыдтон, хъӕды кӕм цӕрут, уый, ӕмӕ райсомӕй
Дзыццаимӕ ацыдысты.
- Бикко, Сергей ӕмӕ Коля цы баисты?
- Куыддӕр немыцы Джызӕлӕй атардтой, афтӕ сӕм машинӕ ӕр-
бахӕццӕ ӕмӕ сӕ аластой. Сӕ хъӕбыстӕ ӕмӕ батӕй абон дӕр ма мӕ
рустӕ дудынц. Стыр арфӕтӕ фӕкодтой Бусиккӕн. Уый, дам, нӕ аирвӕ-
зын кодта. Коля ма иу кафт ӕркодта ӕмӕ ацыдысты.
- Бикко, нӕ бинонтӕ хъӕдӕй куы ’рцаеуой, уӕд цы фӕуыдзысты?
Кӕдӕм бацӕудзысты? Исты сын кӕнын хъӕуы, уый зонын, фӕлӕ
цӕмӕй райдайон, уый нӕ зонын.
- Фыццаджыдӕр уӕтты хуылфытӕ асыгъдӕг хъӕуы. Уый фӕстӕ
сын сӕ сӕртӕ ӕрӕмбӕрзын. Нахицӕй тачкӕ ӕрбатул ӕмӕ сӕ уымӕй
ласдзынӕ ӕддӕмӕ.
Ӕз райдыдтон къулты сӕрстыты пырхӕнтӕ ласын цӕхӕрадонмӕ.
Ӕртӕ бонмӕ дыууӕ уаты хуырфытӕ ссыгъдӕг кодтон. Агуыридуртӕн
се 'нӕхъӕнтӕ февзӕрстон. Бикко мӕм фӕкаст, ӕмӕ дыууӕ уаты сӕр
ӕрӕмбӕрзтам. Ныр сӕ цӕрӕн ис. Иннӕ уӕтты къулты бӕзджын хъӕд-
тӕн сӕ зӕгӕлтӕ, сӕ сӕрстытӕ ссыгъдӕг кодтон ӕмӕ сӕ кӕрты зымӕг-
ваг сугӕн самадтон.
Хъӕды иумӕ чи цард, уыдон ӕрцыдысты сӕ хӕдзӕрттӕм. Тугъан
семӕ нӕ уыд. Фӕрсӕм кӕрӕдзийы, иу уынӕг ӕй нӕ фӕци. Хъӕдӕй
рацыд, фӕлӕ хъӕумӕ дӕр не ’рхӕццӕ, уӕд ӕй Бикко федтаид, хъӕд-
мӕ дӕр нӕ сыздӕхт. Хъӕдӕй хъӕумӕ фӕндӕгтыл ӕй фӕцагуырдтам,
фӕлӕ фесӕфт. Мӕт ӕмӕ сагъӕсы бахаудыстӕм. Нӕ цард нын ӕнӕ Ту-
гъан ад нал кӕны.
Нӕ дыууӕ хъуджы дыууӕ родимӕ - ныггӕнды. Сӕ ныххизӕн -
фӕлхӕрттӕй рагъамад. Мӕ мадимӕ фӕлхӕрттӕ калӕм. Ныххизӕн
асыгъдӕг кодтам. Се змӕлын нӕ цӕуы. Байтом кодтон дуар. Цыппар
дӕр хуыссынц ӕнӕзмӕлгӕйӕ. Сӕ ӕгты дон нал. Сӕ хосӕй иунӕг хал
дӕр нал баззад сӕ разы. Уӕлдӕф сӕм куы бакалд, уӕд базмӕлыдысты.
Дыууӕ хъуджы сӕхӕдӕг тых-амӕлттӕй сыстадысты. Родтӕй иуыл
42
схӕцыдтӕн, слӕууын ӕй кодтон, фӕлӕ цӕуын нӕ фӕрӕзта. Иннӕ
роды дӕр слӕууын кодтон. Схастам сӕ уӕлбылмӕ. Мӕ мад дыууӕ хъ-
уджы сӕрфтытӕ кӕны, хатыр сӕ куры, ахӕм уавӕры сӕ кӕй ныууагъ-
там. Хъуццыты дӕр сабыргай схизын кодтам.
Бикко ӕмӕ Дзыцца ӕрбацыдысты нӕ цурмӕ. Бикко загъта:
- Хъарм дон уал сын раттут, холлаг нӕма.
Буси дыууӕ бедрайы дон схъарм кодта. Дыууӕ хъуджы бедрайы
дон ӕххӕстӕй нӕ банызтой. Дыууӕ роды дӕр ӕй банызтой ӕмбисмӕ.
Скъӕты чъылдыммӕ нын цы хосы мӕкъуыл уыд, уымӕй сын ӕрбаха-
стон мӕ хъӕбысы дзаг. Чысылгай йӕм райдыдтой ӕвналынц. Изӕрмӕ
сӕ разы ницыуал баззад. Изӕры сӕ скъӕты бабастон. Кӕвдӕсы сын
бирӕ хос нывӕрдтон.
Ныр бинонты дӕр хӕрын хъӕуы, хӕринаг та нӕй. Адӕм хъырды
кӕнынц. Джызӕлӕй Къардоны ӕхсӕн хуыскъӕлджын быдырмӕ адӕм
агуылф кодтой. Мах дӕр Биккоимӕ белтимӕ ацыдыстӕм. Салд зӕххы
белӕй цастӕ скъахтаиккам?
Цы схастон уыдонӕй Дзыцца лауызтӕ акодта.
Дыккаг бон Биккойы хъӕдын дзоныгъы сӕвӕрдтам бел, мӕцъис,
фӕрӕт ӕмӕ афтӕмӕй ныццыдыстӕм хуыскъӕлджынмӕ. Абон дзы
адӕм фӕкъаддӕр. Фӕрӕтӕй цыппӕрдигъон зӕххы гӕппӕл ӕрлыг кӕ-
нын. Бел ӕмӕ йӕ мӕцъисӕй сфӕлдахӕм. Морӕ, урсхъулон хуыскъӕл-
тӕ цӕхӕртӕ куы скалынц, уӕд цыма уӕлибыхы кӕрстытӕ сты, афтӕ
сӕ зӕрдӕ барухс вӕййы. Дыууӕ голладжы ӕмбистӕм ӕркъахтам ӕмӕ
ссыдыстӕм. Родтӕ сӕ къӕхтыл дзӕбӕх цӕуын байдыдтой. Сфӕнд код-
тон нӕл роды Биккойы хъӕдын дзоныгъы сифтындзын.
Немыцӕй чи баззад, ахӕм бӕзджын кӕттаджы гӕбаз кӕрты кауыл
ауыгъд пырхытӕй. Ныллыгтӕ йӕ кодтон. Хамут ӕмӕ дзы саргъы хуы-
зӕн цыдӕртӕ сарӕзтон. Сифтыгътон ӕй. Уынджы куы дӕлӕмӕ фӕ-
цӕуын, куы уӕлӕмӕ. Бикко мӕм дзуры:
-	Цы кусыс, Бексол?
-	Мӕнӕ роды ахуыр кӕнын.
Уый нырма ӕгӕр гыццыл у, тӕригьӕд у, суӕгъд ӕй кӕн.
-	Фӕрӕт, бел, мӕцъис хуыскъӕлтимӕ уӕддӕр ласдзӕн. Кӕд сӕ нӕ
фӕраза, уӕд ӕй мӕхӕдӕг ласдзынӕн.
Бикко ницыуал сдзырта. Цалдӕр боны фӕстӕ та Биккоимӕ цӕуӕм
хуыскъӕлмӕ. Род дзоныгъы сифтыгътон. Сӕвӕрдтон дзы бел, мӕцъис,
фӕрӕт. Род мӕ фарсмӕ рог уайы. Бикко мӕм ӕрбакӕсы, фӕлӕ ницы
дзуры. Ныццыдыстӕм хуыскъӕлджын быдырмӕ. Ӕз родӕн йӕ ных
ӕрдаудтон.
43
-	Мискӕ, ӕнкъард ма кӕн. Уӕззау дын куы уа, уӕд дын мӕхӕдӕг
феххуыс кӕндзынӕн.
Къахӕм. Алы цыппӕрдигъон лыггагӕй дӕр уый бӕрц хуыс-
къӕлтӕ уидзӕм, ӕмӕ сӕ нӕхӕдӕг куы ныссагьтаиккам, уӕддӕр дзы
уый бӕрцытӕ нӕ уыдаид. Цыбыр рӕстӕгмӕ нӕ голджытӕ ӕмбистӕм
уыдысты. Сӕвӕрдтам хуыскъӕлы голджытӕ, бел, фӕрӕт, мацъис дзо-
ныгъы. Фенкъуысын ӕй кодтон йӕ бынатӕй ӕмӕ арӕст стӕм. Род
йӕ цыд нӕ фӕсабырдӕр кодта. Куыд цыд, афтӕ уайы. Ӕз йӕ фарсмӕ
цӕуын. Бикко афтӕ бакодта:
-	Кӕс-ма, дӕ хорзӕхӕй, куыд хорз ласы дзоныгъ. Ӕз та йын тари-
гъӕд кодтон.
-	Тӕригьӕд ын ӕз дӕр кӕнын. Куы бахъӕуа, уӕд ын ӕз дӕр фех-
хуыс кӕндзынӕн, уӕдӕ йӕ фарсмӕ цӕмӕн цӕуын?
Ӕрбалӕууыд уалдзӕг. Бригадир Хъодзаты Гаго мӕ цахъхъӕн,
мӕнӕй чысыл хистӕр лӕппуты сӕмбырд кодта ӕмӕ хъуыддагхуызӕй
загьта.
-	Быдыртӕ хуым кӕнынмӕ асыгъдӕг хъӕуы хӕлӕн ӕрмӕджытӕй.
Ацыдыстӕм быдырмӕ. Гаго ӕмӕ хыгъдхӕссӕг Лохаты Мӕирбег
дӕр немӕ. Ахӕлиу стӕм. Зилӕм, ӕмбырд кӕнӕм гранаттӕ, лимонкӕтӕ
ӕмӕ сӕ халӕм. Чи сӕ нӕ фехӕлд, уыдон сӕмбырд кодтам. Акъоппы
арт скодтам, уырдӕм сӕ ныккалдтам ӕмӕ схӕцыдысты. Дыккаг бон
ссардтам танчы ныхмӕ хӕцӕн стыр гранат. Гӕлуаты Жорик не 'ппӕтӕй
дӕр хистӕр уыд. Уый йӕ райста: «Ӕрӕмбӕхсут дзыхъхъыты». Мах
ӕрӕмбӕхстыстӕм. Жорик ӕй акъоппӕй фехста, йӕхӕдӕг ӕрӕмбӕхст.
Гранат не схӕцыд. Базгъортам ӕм. Жорик ныхъхъӕр кодта: «Мӕ йӕм
бавналут! Ӕрӕмбӕхсут уӕ бынӕтты ӕмӕ йӕ дурӕй ӕхсӕм».
Мах дур фехсӕм, нӕхӕдӕг ӕрӕмбӕхсӕм. Гранатыл кӕйдӕр дур
сӕмбӕлд ӕмӕ ныннӕрыд. Афтӕ нӕ фыдбылызӕй фервӕзын кодта
Гӕлуаты Жорик. Зилӕм дарддӕр, сыгъдӕг кӕнӕм быдыртӕ.
Пыхсыты зилгӕйӕ, сӕмбӕлдтӕн сындз телты тыхтонтыл.
Никӕмӕн сӕ схъӕр кодтон. Хус кӕрдӕджытӕ ратыдтон ӕмӕ сӕ ӕрӕм-
бӕрзтон. Дыккаг бон сӕ нӕ сыхӕгты лӕгуӕрдоны ӕрластон нӕхимӕ.
Загътон, нӕ цӕхӕрадоны кӕрӕттӕ сӕ сӕхгӕндзынӕн, фӕлӕ сӕ мӕ
мад куы федта, уӕд бацин кодта.
- Хӕст кӕм нӕ уыд, ахӕм хъӕумӕ сӕ аласӕм ӕмӕ сӕ нартхорыл
баивӕм.
Ӕз ницыуал загьтон.
Дыккаг бон сӕ мӕ мадимӕ аластам Фарныхъӕумӕ. Мӕ мад -
разӕй, ӕз фӕсте хӕцын уӕрдоныл. Ныххӕццӕ стӕм Фарныхъӕумӕ.
44
Зилӕм уынгты, ӕлхӕнӕг нӕй. Тынг тӕвд бон скодта. Сдойны стӕм,
ӕххормаг дӕр нын куыд нӕ уыд. Ӕппынфӕстаг сӕ згъӕлд нартхоры
голлагыл баивтам. Рацӕуӕм, ӕмӕ дын мын мӕ мад афтӕ бакодта:
- Къӕбыла, мӕнӕ ацы хӕдзары цӕрынц нӕ хистӕр сиахсы
ӕрвадӕлтӕ. Сӕ сарайы бын аууоны абадӕм, нӕ фӕллад суадзӕм, дон
дӕр сӕм аназӕм.
Мӕ мад дуар бахоста, змӕлӕг нӕй. Дуарыл бахӕцыд ӕмӕ гом ра-
зынд. Сарайы астӕу иу сылгоймаг цӕхӕра фыцы. Фӕздӕг ӕй хъыг-
дары. Аг чысыл фыййагӕй змӕнты, йӕ цӕстытӕ сӕрфгӕ йӕ алыварс
зилы. Мӕ мад ын салам радта, дзуапп дӕттӕг нӕй. Ус йӕхи мидӕг
бахъуыр-хъуыр кодта:
- Адонӕн мӕ цӕхӕрайы тӕф сӕ фындзыл ауад. Цы 'рхӕццӕ сты?
Уыцы рӕстӕг фӕздӕгӕй йӕ фындзы дон ӕртагьд. Мӕнӕн мӕ
зӕрдӕ схаста ӕмӕ феддӕдуар дӕн. Мӕ мад мӕ фӕдыл рауад. Ӕз ын
ӕй радзырдтон.
- Кӕс-ма уыцы къуырмамӕ. Цом, ацӕуӕм.
Схӕцыдыстӕм нӕ хӕссинагыл ӕмӕ рацыдыстӕм. Дӕлӕмӕ цӕуын
ӕнцондӕр уыд. Уӕлӕмӕ ӕрлӕуу-ӕрлӕугӕнгӕ тыххӕй схӕццӕ стӕм
нӕхимӕ. Уӕрдон кӕртмӕ баластам, нӕхӕдӕг сарайы бын аууоны ӕр-
бадтыстӕм. Дзыцца нартхорыл бацин кодта ӕмӕ нӕм дзуры:
- Мидӕмӕ ахизут ӕмӕ исты ахӕрут. Ӕххормаг уыдзыстут.
- Ӕххормаг дӕр, дойны дӕр стӕм, - загъта Буси, ӕмӕ мидӕмӕ
бацыдыстӕм.
Дыккаг бон Дзыцца нартхоры голлагмӕ кӕсы.
- Нартхор нӕм ис, фӕлӕ йӕ кӕм ӕрыссӕм? Нӕ куырӕйттӕй иу
дӕр куынӕ кусы. Кӕд дзы ӕнӕ хъӕдурӕй дзӕрна фыцӕм, - дзуры
Дзыцца Бусикмӕ.
Уыцы бон нӕм Хъобанӕй уӕзласӕн машинӕйыл ӕрцыд нӕ
хӕрӕфырт Дзампаты Бимболат. Ӕрласта нын йӕхи конд ӕрмгуырой
фӕхсбандонмӕ фидаргондӕй. Дзыцца ныххудг
- Дӕ хорзӕхӕй, Бимболат, де уӕны кастӕ, цӕмӕй нын базыдтай
нӕ тыхстдзинад?
- Дзамболат мын ӕй скӕнын кодта, Джызӕлы, дам, куырӕйттӕ нӕ
кусынц ӕмӕ, дам, уыдонӕн дӕр нӕхионы хуызӕн скӕн ӕмӕ сын ӕй
ныллас. Куыд стут? Цӕмӕйты цӕрут?
- Бексол нын хъӕдӕй сындзтелтӕ ӕрласта ӕмӕ сӕ Бусиккимӕ
Фарныхъӕуы нартхоры голлагыл баивтой. Хуыскъӕлтӕ нын ласы,
ӕмӕ уыдонӕй ирвӕзӕм Бексолы руаджы, - загъта Дзыцца.
45
Бимболат куыддӕр ацыд, афтӕ ӕрмгуырой ӕрцӕттӕ кодтон ӕмӕ
райдыдтон нартхор ссын. Уайтагъд афӕлладтӕн. Мӕ хотӕ Азӕ ӕмӕ
Изетӕ дӕр мын феххуыс кодтой. Дзыцца загъта.
-	Абон уал ӕгъгъӕд у. Хуыскъӕлтимӕ йӕ хӕццӕ кӕндзынӕн.
Иубон лӕгуӕрдоны мӕ род сифтыгътон ӕмӕ нӕ цыбыр уынджы
дыууӕрдӕм цӕуӕм. Ӕз цӕуын роды фарсмӕ. Чи мыл ӕмбӕлд, уы-
донӕй мыл иутӕ худгӕ дӕр кодтой.
-	Бексолтан, йӕ род куыд гуырд, афтӕ йыл дзылар акодта, хамут,
саргъ авӕрдта ӕмӕ йӕ уӕрдоны аифтыгъта.
Дзыцца рацыд уынгмӕ. Куы федта род ифтыгъдӕй, уӕд мӕм дзуры:
-	Бексол! Раст ӕцӕг хъӕддзау лӕджы хуызӕн дӕ.
-	Тагъд хъӕдмӕ дӕр цӕудзыстӕм Мискӕимӕ.
-	Уый дӕр уал суӕгъд кӕн, дӕхӕдӕг та хӕрынмӕ рацу.
Дзыццайы фӕндон сӕххӕст кодтон.
* * *
Нартхор рувыны афон куы ӕрцыд, уӕд дзы алы хӕдзарӕн дӕр
радих кодтой фӕйнӕ ӕртӕ гектары. Хӕдзары куыстхъом ӕз уыдтӕн.
Скъоламӕ нал ацыдтӕн. Мӕ фыд хӕсты. Болиаты Мамуккиимӕ нӕ
хӕйттӕ райстам фӕрсӕй-фӕрстӕм. Нартхоры рӕнхъытӕ уыдысты
Джызӕлӕй Къардоны ӕхсӕн фӕндагӕй Ӕрхоны донмӕ. Фыццаг бон
тынг раджы ацыдыстӕм рувынмӕ. Фӕйнӕ дыууӕ рӕнхъы бахӕц-
цӕ кодтам кӕронмӕ. Ӕрхмӕ ныггӕппытӕ кодтам, тамако сдымдтам.
Дымдтам сусӕгӕй. Уый размӕ кӕркдонӕй ӕйчытӕ ахастон ӕмӕ сӕ
Доййаты Федяйы дуканийы сигареттыл баивтон. Цъус аулӕфыдыстӕм,
стӕй фӕстӕмӕ фӕйнӕ дыууӕ рӕнхъы ӕрбарывтам. Нӕ рувӕнтӕ ап-
пӕрстам. Астымы уӕлгоммӕ хуыссӕм, дзындзалджытӕ хӕрӕм.
-	Ӕххормагӕй алцыдӕр адджын у, - загъта Мамукки ӕмӕ бахудт.
Сасинкъа ӕфсӕйнаг ныххоста.
-	Рацӕут хӕрынмӕ!
Зӕрӕдтӕ нырма ныр бахӕццӕ кодтой сӕ рӕнхъытӕ кӕронмӕ.
Цалынмӕ уыдон хуымы фаллаг кӕронӕй цыдысты, уӕдмӕ мах хӕрд
фестӕм.
- Цӕй, фӕйнӕ дыууӕ рӕнхъы ма арувӕм, фӕйнӕ иуы та ацырдӕм
ӕмӕ хӕдзармӕ, - загъта Мамукки.
Кӕд бафӕлладтӕн, уӕддӕр Мамуккийы ныхасыл уӕлдай нал
загътон. Ӕз цалынмӕ уӕззаугай стадтӕн, уӕдмӕ Мамукки рувӕнтӕ
ацыргъ кодта.
46
- Кӕс-ма, Бексол, ардыгӕй дӕлӕмӕ нӕ рӕнхъыты кӕрдӕг нӕй.
Афтӕмӕй нӕ хӕйттӕ дыууӕ бонмӕ рывд фӕуыдзыстӕм. Ахӕцыды-
стӕм?
- Ахӕцыдыстӕм, уӕдӕ ма нын цы гӕнӕн ис?
Рувӕм. Мамукки хаты, мӕ рувӕн уӕззау ӕппӕрст кӕй кӕнын,
ӕмӕ мын мӕ рӕнхъмӕ ӕрбавналы. Бахӕццӕ стӕм кӕронмӕ. Ӕрхмӕ
нал ныххызтыстӕм тамако дымынмӕ. Хӕрис бӕласы бын аууоны чы-
сыл абадтыстӕм. Ӕз рувӕнтӕ ацыргъ кодтон.
- Ахӕцыдыстӕм? - Мамукки бахудт.
- Кӕд ахӕцыдыстӕм, уӕд ахӕцыдыстӕм.
Ӕрбахӕццӕ кодтам нӕ фӕйнӕ рӕнхъы.
- Мамукки, кӕс-ма. Абон ма фӕйнӕ дыууӕ рӕнхъы куы барувӕм,
уӕд нӕ хӕйтгӕ райсом сихормӕ рывд фӕуыдзыстӕм.
- Нӕ бафӕлладтӕ?
- Чысыл.
- Уӕллӕй, Бексол, лӕджыхъӕд ӕвдисын байдыдтай. Уӕдӕ уӕд
ахӕцыдыстӕм?
- Ахӕцыдыстӕм!
Ӕнӕкӕрдӕг рӕнхъытӕ ӕнцонӕй бахӕццӕ кодтам. Ӕнӕ баулӕф-
гӕйӕ иннӕ рӕнхъытӕ дӕр ӕрбарывтам.
- Уӕллӕй, Бексол, фидардӕр кӕнын байдыдтай.
- Цы гӕнӕн ис, симды куы бацӕуай, уӕд дзы симын хъӕуы, фӕзӕ-
гъы Дзыцца.
- Уый раст у, - загъта Мамукки, йӕ рувӕн йе’ккоймзе сисгӕйӕ.
Хӕдзармӕ куы бахызтӕн, уӕд мыл Дзыцца тынг ныццин кодта,
цыма хӕсты быдырӕй схӕццӕ дӕн:
- Мӕ хъӕбул! Тынг бафӕлладтӕ?
- Нӕ! Фыццаг бон ӕнахуырӕй тынг. Уый фӕстӕ нал.
- Бирӕ ма уын ис рувинаг?
- Нал. Райсом ӕй фӕуыдзыстӕм.
- Дӕ къухтӕ ахс ӕмӕ исты ахӕр.
Дыккаг бон ноджы раздӕр ацыдыстӕм. Сихоры хӕрды размӕ нӕ
хӕйттӕ фесты рывд. Астымы цъӕх кӕрдӕгыл ӕруагътам нӕхи. Чысыл
куы абадтыстӕм, уӕд мӕм Мамукки дзуры:
- Уӕд та Агуыбеитӕн феххуыс кӕниккам?
- Феххуыс кӕнӕм.
- Фӕйнӕ дыууӕ рӕнхъы арувӕм.
- Арувӕм.
- Ахӕцыдыстӕм?
47
- Ахӕцыдыстӕм!
Куы сӕм фӕцӕйхӕццӕ кодтам, уӕд нӕ Агуыбе ауыдта.
- Кӕс-ма, Боря! Адон нын нӕ хуымтӕм ӕрбалӕгӕрстой!
- Куыд ӕрбалӕгӕрстой? Ӕнӕфӕрсгӕйӕ зӕронд лӕгты хӕйттӕм
куыд ӕрбавнӕлдтой?!
Йӕ рувӕн зӕххыл ӕртъӕпп кодта ӕмӕ хъӕрӕй ныххудт.
- Ӕнхъӕл уыдыстӕм, нӕ сыхы хистӕртӕ нын нӕ рӕдыд ныххатыр
кӕндзысты, - загъта Мамукки.
- Уӕ цӕрӕнбон бирӕ уӕд, уӕ цӕрӕнбон, - загъта Агуыбе, йӕ
рувӕн дурыл ӕрхойгӕйӕ. Рӕнхъытӕ кӕронмӕ бахӕццӕ кодтам.
- Гъе ныр мӕнӕ хӕрис бӕласы бын аууоны абадӕм. Чысыл нӕ
фӕллад дӕр суадзӕм, - загъта Агуыбе.
Боря фӕйнӕ тамакойы фаг гӕххӕтт раскъуыдта. Уӕдмӕ Агуыбе
йӕ тамакойы дзӕкъул фелвӕста ӕмӕ сдымдтой. Дымд куы фесты, уӕд
сӕм Мамукки дзуры:
- Цалынмӕ нӕм Сасинкъа хӕрынмӕ нӕ фӕдзырдта, уӕдмӕ-ма
фӕйнӕ дыууӕ рӕнхъы астыммӕ бахӕццӕ кӕнӕм.
Ӕрлӕууыдыстӕм фӕйнӕ дыууӕ рӕнхъыл.
- Агуыбе, райсом та ма цы кусдзыстӕм? Хӕрды фӕстӕ ма нӕм
фӕйнӕ рӕнхъы хауы.
- Гъемӕ тынг хорз! Сӕ цӕрӕнбон бирӕ уӕд нӕ кӕстӕртӕн. Сӕ
чындзӕхсӕвты мах дӕр бафыдӕбон кӕндзыстӕм.
Нӕ рӕнхъытӕ ӕрбахӕццӕ кодтам кӕронмӕ. Сасинкъа ныххоста
ӕфсӕйнаг.
- Рацӕут хӕрынмӕ! - йӕ бӕзджын хъӕлӕс райхъуыст.
Хӕрды фӕстӕ Агуыбе Гагомӕ дзуры:
- Абон нӕ хӕйттӕ рывд фӕуыдзыстӕм.
- Куыдӕй? Знон дӕр ма уын дзы бирӕ куы уыд?
- Сӕ цӕрӕнбон бирӕ мӕнӕ ацы кӕстӕртӕн, уыдон нын феххуыс
кодтой!
- Гъемӕ хорз! Улӕфут уал, - загъта Гаго.
Мах нӕ фӕйнӕ рӕнхъы Ӕрхоны доны былмӕ бахӕццӕ кодтам.
Агуыбе ӕмӕ нын Боря бирӕ арфӕтӕ фӕкодтой, ӕмӕ рацыдыстӕм.
Рӕстӕг цӕуы. Род дӕр галхуыз сси. Гутоны цӕлхытыл арӕзт уӕр-
дон ын скъуындӕг. Иубон нӕм мӕ мады ӕфсымӕр Хъабанаты Бим-
болат Ольгинскӕйы хъӕуӕй ӕрбацыд. Гал уӕрдоны ифтыгъдӕй куы
федта, уӕд йӕ сӕр батылдта.
- Мауал тухӕнӕй мар галы, тӕригъӕд у. Иучысыл бабыхс. Ӕз ын
скӕндзыннӕн йӕхи аккаг уӕрдон.
48
Мӕ цинӕн кӕрон нал уыд.
-	Мӕ галӕн уыдзӕн ӕцӕг уӕрдон. Хъӕдмӕ дӕр дзы цӕудзынӕн,
хӕдзары куыстытӕ дзы кӕндзынӕн.
Бимболат хъӕдгуыст кӕнынмӕ тынг дӕсны уыд колхозы ӕрмадзы
тынг рагӕй куыста. Арӕзта уӕрдоны цӕлхытӕ, гуыффӕтӕ. Дзыццайӕн та
скодта тӕбӕгътӕ ӕвӕрӕн скъапп, кӕрдзынгӕнӕн арынг ӕхгӕд сӕримӕ.
Цасдӕр рӕстӕджы фӕстӕ ме ’мхӕрӕфырт Хъалӕгаты Райхан
йӕ сыхӕгтимӕ мӕнӕу куыроймӕ ӕрбаластой, сӕ бричкайы фӕстӕ
бастӕй ӕрбаластой мӕ уӕрдон дӕр. Кӕртмӕ йӕ куы баластой, уӕддӕр
мӕ нӕма уырныдта, уый мӕ уӕрдон у, уый.
* * *
Райдыдтой мӕнӕугӕрдӕнты куыстытӕ. Ӕхсӕз лӕппуйӕ баныхас
кодтам раджы ацӕуын. Ныццыдыстӕм, фӕлӕ, кӕрдын кӕм райдайӕм,
уый нӕ зыдтам. Нӕ хистӕр, Ӕхсар, загъта:
-	Мӕнӕуы хуымӕн йӕ дӕллаг кӕрон райдайӕм кӕрдын. Уым
никӕй хъыгдардзыстӕм.
Нормӕ уыд ӕстай куырисы бастӕй. Кӕрдӕм ӕхсырфӕй. Дзӕвгар
акарстам. Хур дӕр йӕхиуыл схӕцыд. Стӕвд стӕм. Нӕхи ронбастмӕ
рабӕгънӕг кодтам, афтӕмӕй кӕрдӕм... Стыр тъӕпӕн ныккарстам,
афтӕ нӕм полевод (уӕд агроном нӕ уыд) Гуыдиаты Андруса тӕргӕ
бӕхӕй ӕртӕхы. Нӕ цуры фӕурӕдта, лӕмбынӕг нӕм кӕсы: йӕ ехсы
хъӕдӕй мӕнмӕ ацамыдта.
-	Ды Сандыры фырт нӕ дӕ?
-	О! - загътон ӕз.
Мӕ фыдимӕ-иу нӕм арӕх ӕрбауад ӕмӕ мӕ зыдта.
- Адон нӕхи лӕппутӕ куы сты. Парторг Хъодзаты Сона найгӕнӕ-
ны сӕрӕй каст ӕмӕ мӕм дзуры: «Дӕлӕ нын хъазахъхъ нӕ мӕнӕу кӕр-
дынц». Цон Сонайӕн зӕгъон, нӕхи лӕппутӕ сты, зӕгъгӕ.
Андруса ацыд. Мах нӕ нормӕтӕ сӕххӕст кодтам уӕлдайджынтӕй.
Мӕнӕуы быдыртӕ карст фесты, цъынатӕ амад. Хъодзаты Гаго
бригадиры куыстӕн фӕдӕрдджын. Хӕсты уӕззау рӕстӕджы ӕнувыдӕй
фӕкуыста. Колхозы сӕрдар Томаты Митя йын арфӕ ракодта, суӕгьд ӕй
кодта уыцы куыстӕй. Ныр ын йӕ бӕсты сӕвӕрдта мӕ фыды хистӕр
ӕфсымӕр Гогайы. Гогайы акодтой хӕстмӕ. Хӕцынӕн йӕ азтӕ нал
амыдтой, уымӕ гӕсгӕ кӕмдӕр акъоппытӕ факъахта ӕмӕ йӕ суӕгъд код-
той. Ныр райдыдта кусын фӕндзӕм бригадӕн бригадирӕй. Найгӕнӕ-
ны най кӕнгӕйӕ, мӕнӕуы куыристӕ уидзын ӕнцон куыст нӕу. Бонӕй
4 Царды фӕндӕгтыл
49
дзы куырис уидзджытӕй куыстой дыууӕйӕ, Адеты Акка ӕмӕ Хъесаты
Дика. Ӕхсӕвы та снысан кодта Гога мӕн иунӕгӕй, кӕд стыхсин ӕмӕ
скъоламӕ фӕстӕмӕ бацӕуин дарддӕр ахуырмӕ. Джызӕлӕй немыцы
ӕфсӕдты куы фӕтардтой, уӕд ахуыры азы кӕронмӕ бирӕ рӕстӕг нал
уыд. Ӕз нал ссыдтӕн скъоламӕ. Райдыдтам най кӕнын. Кӕд бонӕй
нормӕ дӕр ӕххӕстӕй нӕ кодтой, уӕд мах та алы ӕхсӕв дӕр най
кодтам нормӕ ӕмӕ ӕрдӕг. Куырис калджытӕ ӕмӕ куырис халджытӕ
ивтой кӕрӕдзийы. Иу ӕхсӕв мӕм, ӕмбисӕхсӕвӕй ахицӕн уыдаид,
афтӕ фӕстӕрдыгӕй Адеты Хадзырӕт схызт ӕмӕ мӕ ныууыгъта.
- Цӕуыл нӕ марыс, Бексолтан! Нӕ бон нал у хъӕмп ӕмӕ зыгуым
ӕддӕмӕ ласын!
- Базон-ма, цас ӕрнай кодтам.
Уый мӕм уайтагъд фӕзылд:
- Дыууӕ нормӕйы!
Куырис халджытӕм дзурын:
- Дыууӕ стыр куырисы-ма мӕм ӕнӕ хӕлдӕй ӕрбаппарут.
Ӕз дыууӕ куырисы кӕрӕдзиуыл авӕрдтон ӕмӕ сӕ ауагътон.
Барабан фӕйнӕрдӕм айвӕзт, ӕмӕ, тракторӕй найгӕнӕнмӕ цы гӕрз
цыд, уый атыдта. Адӕм улӕфынц, цалынмӕ гӕрз ӕмпъызтой, уӕдмӕ.
Хистӕртӕ хъӕмпы рагъӕн йӕ иу фарс ӕрбадтысты, мах, кӕстӕртӕ,
та - иннӕ фарс. Куыддӕр тамако мӕ дзыхы бакодтон, афтӕ Гогайы
хъӕлӕс райхъуыст:
- Адӕм кӕрӕдзимӕ гӕсгӕ сӕфынц. Нӕхи Бексолтан нӕу, кӕд
дымы тамако!
Иннӕ ныхӕстӕ нал фехъуыстон. Мӕ тамако мӕ дзыхӕй райстон.
Спичкӕтӕ сигаретты къоппимӕ мӕ къухты ’хсӕн сӕууӕрстон ӕмӕ сӕ
акалдтон. Уӕдӕй фӕстӕмӕ тамако дымгӕ нӕ, фӕлӕ йӕ мӕ къухмӕ
дӕр никуыуал райстон.
Сахатӕй фылдӕр баулӕфыдыстӕм. Гӕрз арӕвдз кодтой. Нӕ цъы-
натӕ найгонд фестӕм. Бонӕй кусджытӕ дӕр фӕзындысты. Мах нӕ
хӕдзӕрттӕм рацыдыстӕм. Хӕринаг бахордтон ӕмӕ мӕ хуыссӕны
мӕхи ӕруагътон. Куыддӕр ӕрфынӕй дӕн, афтӕ бригады хыгъдхӕссӕг
Дыгурты Сабеттайы бӕзджын хъӕлӕс кӕртӕй райхъуыст:
- Куыд ӕй райхъал кӕнон? Тӕригъӕд нӕу?
Ӕз мӕ цӕстытӕ ӕууӕрдгӕ тыргъмӕ рахызтӕн:
- Цы хабар у, Сабетта?
- Колхозы сӕрдар Томаты Митя мӕ рарвыста. Ныртӕккӕ Сандыры
фырты ардӕм ӕрлас! Цӕвӕгӕй карст мӕнӕу сӕ бон нӕу барабаны ауадзын.
- Цӕуыл цӕуӕм?
50
-	Бӕхтӕ дуармӕ.
Сбадтыстӕм. Цӕуӕм. Хуыссӕг мӕ ахсы, рацӕйхауын бӕхӕй.
Ныххӕццӕ стӕм. Кусджытӕ ӕмбырдӕй лӕууынц
-	Сандыры фырт! Битвӕймат! (Ацы ныхас тынг арӕх дзырдта.)
Мӕнӕ ацы дыууӕ цъынайы сихормӕ сӕ фӕлгуыртӕм ауадз ӕмӕ - ку-
сарт мӕнӕй.
-	Ӕтт Бексолтан, йӕ ныхас фӕсайын ын ма бауадз! - загъта Агуыбе.
Ӕз ӕфсиртӕ рамбырд кодтон мӕ армы дзаг. Хӕрдмӕ мӕм чи кал-
дзӕн, уыдоны афӕдзӕхстон.
-	Мӕ дыууӕ фарсы дӕр ӕдзухдӕр дзаг куыд уой, афтӕ.
Мӕ армы дзаг ӕфсиртӕ ауагътон барабаны. Дӕндӕгтӕ фегом сты.
Ӕз фӕлӕбурдтон ӕмӕ цӕвӕгӕй карст мӕнӕутӕ барабаны атъыстон.
Уый сӕ алвӕста. Хъӕбысыдзаггай афсӕрын барабаны дзыхы ӕф-
сиртӕ. Сихормӕ дыууӕ цъынайы сӕ фӕлгуыртӕм нӕ, фӕлӕ сӕ тӕккӕ
бынтӕм ӕрнай кодтам.
Сабетта нын сихормӕ ӕрластадонгонд дзултӕ ӕмӕ кӕрчыфыд. Ца-
лынмӕ сихор хордтам, уӕдмӕ найгӕнӕн баластой иннӕ цыппар цъы-
найы ӕхсӕнмӕ. Дыууӕ кӕройнаг цъынайы уыдысты цӕвӕгӕй карст.
Мӕхицӕн загътон: «Ацы дыууӕ цъынайы рухсӕй ӕрнай хъӕуы». Чысыл
аулӕфты фӕстӕ райдыдтам най кӕнын. Дыууӕ цъынайы фӕуынмӕ
бирӕ нал хъуыд, афтӕ фӕзындысты колхозы сӕрдар Митя ӕмӕ бри-
гадир Гога. Митя йӕ къухтӕ тынг тылдта, афтӕмӕй Гогайӕн цыдӕртӕ
дзырдта. Ӕз сӕ найгӕнӕны хъӕрӕй нӕ хъуыстон. Уый фӕстӕ мын
чызджытӕ дзырдтой, Гогайӕн, дам, дӕ тынг ӕппӕлыд.
Хорз кӕстӕр дын и, Гога! Дыууӕ хистӕрӕн сӕ бон цы не сси,
уый Бексолтан иунӕгӕй бакодта.
Хур хӕхтӕм ӕрхӕстӕг. Цӕвӕгӕй карст дыууӕ цъынайы найгонд
фесты. Кусарт дӕр фыхӕй ирон арахъхъимӕ ӕрхӕццӕ. Мемӕ ӕхсӕ-
вы чи кусдзӕн, уыдон дӕр ӕрцыдысты. Иумӕ ӕрбадтысты, минас
кӕнынц. Ӕз хъӕмпы рагъы фарсмӕ ӕрхуыссыдтӕн. Цалынмӕ уыдон
бадтысты, уӕдмӕ афынӕй кодтон. Райдыдтам най кӕнын фӕстаг дыу-
уӕ цъынайы. Афтӕ фӕкуыстон иунӕгӕй куырис уадзӕгӕй мӕнӕуы
куыст фӕуынмӕ.
* * *
Ӕртыккаг аз хабар нӕй Тугъанӕй. Ныййарджытӕн мӕтӕй, сӕ
зӕрдӕты рыстӕй сӕ къӕхтыл слӕууын нал у сӕ бон. Дзыццайӕ та
цы загьдӕуа. Ӕнӕрынцойӕ йӕ фыдхуыз рустыл йӕ цӕссыг згьалы.
51
Йӕхимидӕг хъарӕггӕнӕгау кӕны. «Мӕ фӕлмӕн, мӕ хӕларзӕрдӕ Ту-
гъан! Кӕд мын искуы уазал ӕмӕ ӕххормаг дӕ? Ӕз та дӕ хъуагӕй мӕхи
бафсадын. Кӕм дӕ агурӕм? Куыдӕй дын феххуыс кӕнӕм? Ӕнхъӕлмӕ
кӕсынӕй нӕ бон куынӕ уал у. Нӕ цӕстытӕ куы ныуурс сты дӕ уынд-
мӕ бӕлгӕйӕ».
Рацыд ма ноджы афӕдз. Ӕмӕ дзы райстам фыстӕг «Дӕн дзӕбӕх.
Хабӕрттӕ уый фӕстӕ. Уӕхи Тугъан». Уыцы хабар куы фехъуыстой
сыхӕгтӕ, уӕд фыр цинӕй кӕрӕдзи сӕрты хаугӕ згъордтой Бикко ӕмӕ
Фединкамӕ арфӕтӕ кӕнынмӕ. Дзыцца уынджы бадгӕйӕ баззад. Йӕ
фыр цинӕй къӕхтӕ размӕ нал цӕуынц. Арфӕгӕнӕг адӕмы ӕхсӕнӕй
зынгӕ дӕр нал кӕны.
Рацыд та ноджыдӕр ӕртӕ мӕйы, ӕмӕ ӕдтопп салдат схӕццӕ код-
та Тугъаны нӕ хӕдзармӕ. Не стыр циндзинады куывдмӕ канд хиуӕттӕ
нӕ, фӕлӕ ӕртӕ уынджы цӕрджытӕ дӕр ӕрцыдысты. Цалдӕр боны
рацыд. Тугъан йӕ фӕллад куы суагъта, уӕд ӕй фӕрсын:
- Куыдӕй ахаудтӕ Сыбырмӕ?
- Сымах Мамуккиимӕ хъӕдӕй куы рацыдыстут, уӕд дыккаг бон
та ӕз рацыдтӕн. Санибайы сӕрмӕ мӕ баурӕдтой нӕхионтӕ. Домынц
мӕ гӕххӕттытӕ. Ӕз сын радзырдтон мӕ хабӕрттӕ, хӕсты куыд фӕ-
цӕф дӕн. Иу горӕтӕй иннӕмӕ нӕ куыд ластой. Бомбӕтӕ ныл куыд
калдтой. Орджоникидземӕ нӕ куыд сластой. Уырдыгӕй та мӕ Джы-
зӕлмӕ куыд баластой. Уымӕй фӕстӕмӕ сӕ ды зоныс. Ды мӕ ластай.
Нӕ мыл баууӕндыдысты. Горӕтмӕ мӕ аластой. Лыгъд лӕджы ном
мыл сӕвӕрдтой, дӕс азы мын асуд кодтой ӕмӕ мӕ Сыбырмӕ арвы-
стой. Ӕнӕхъӕн мӕй фӕцыдыстӕм фӕндагыл. Поездты ӕфсӕддонты
ластой куы иуырдӕм, куы иннӕрдӕм ӕмӕ та-иу мах вагон батардтой
къуыммӕ ӕмӕ уым цалдӕргай бонтӕ лӕууыдыстӕм ӕнӕ дон, ӕнӕ
хӕринагӕй. Ӕппынфӕстаг ныххӕццӕ стӕм бынатмӕ. Уым нӕм касты-
сты знаджы цӕстӕй. Ӕрцардыстӕм уазал баракты. Нӕ хӕринаг - ссад
доны змӕстӕй. Радтой нын фӕрӕттӕ, хырхытӕ ӕмӕ нӕ уӕрджытӕм
миты кодтой хъӕд цӕгьдынмӕ. Нӕ дыууӕ фарсы цыдысты хъахъхъӕн-
джытӕ хӕцӕнгӕрзтимӕ ӕмӕ стыр куыйтимӕ. Алидзӕн дзы нӕ уыд.
Нӕ хӕлафы фадгуытӕ-иу нӕ зӕнгтыл ныссалдысты. Цалдӕр мӕйы
фӕстӕ мыл ӕхснырсӕг бахӕцыд. Мӕ фындзы донӕн кӕрон нал уыд.
Бацыдтӕн дохтыртӕм. Уыдон дӕр нӕм кастысты уазал цӕстӕй. Рад-
той мын цыдӕр хостӕ, чи нӕ мын феххуыс уыдаид, ахӕмтӕ. Ӕркастӕн
сӕм ӕмӕ сын афтӕ зӕгъын:
- Ацы хостӕ мӕнӕн ницы ӕххуыс сты. Кӕд уӕм мӕнӕ ахӕм ӕмӕ
ахӕм хостӕ ис, уӕд мын раттут.
52
Уыдон джихӕй лӕууынц. Сылгоймаг дохтыр мӕ фӕрсы:
- Цӕмӕй зоныс, цы дын бӕззы ӕмӕ дын цы нӕ бӕззы, уый?
- Ӕз ӕфсӕддон фелсыр дӕн. Харьковы ӕфсӕддон медициной
училище фӕдӕн каст Финляндийы хӕсты размӕ.
Ӕрбадын мӕ кодтой. Сылгоймаг та мӕ фӕрсы:
- Ардӕм куыдӕй ӕрбахаудтӕ?
Ӕз сын мӕ хабӕрттӕ фӕдзырдтон. Нӕлгоймаг сын афтӕ бакодта.
- Нӕхимӕ йӕ ӕрбакӕнӕм ӕмӕ немӕ куса. Аныхас кӕнӕм уӕлдӕр
хицауадимӕ.
Радтой мын хостӕ. Цалдӕр боны мӕ куыстӕй суӕгьд кодтой.
Иу мӕйы бӕрц ма хъӕд фӕцагьтон, стӕй мӕ хабӕрттӕ ныффыстон
И.В. Сталинмӕ ӕмӕ йӕ радтон, горӕтӕй нӕм куыстмӕ чи цыд, уыцы
дохтырмӕ, цӕмӕй йӕ арвита. Мӕй фӕкастӕн ӕнхъӕлмӕ. Дзуапп нӕй.
Ногӕй та ныффыстон ӕмӕ йӕ арвитын кодтон. Дыууӕ мӕйы фӕстӕ
ӕрбацыд бардзырд И.В. Сталины къухӕвӕрдимӕ ӕмӕ мӕ суӕгьд код-
той. Уыдон уын цыбырӕй мӕ хабӕрттӕ, - загъта Тугъан ӕмӕ арф ныу-
улӕфыд. Чысыл абадт, стӕй ма загьта.
- Уыдон иууылдӕр хорз, фӕлӕ кӕд цӕуӕм хъӕдмӕ? Хӕдзары
суг нӕй.
Дыккаг бон фӕйнӕ галуӕрдонӕй араст стӕм. Галтӕн сӕхи ауагъ-
там. Цӕуӕм сӕ фӕстӕ. Тугъан ӕвиппайды ныхъхъӕр кодта.
- Мотовилов! Дӕ хъӕдгӕстӕн зӕгъ, ӕмӕ нӕ ма бахъыгдарой!
- Мотовилов та чи у?
Тугъан ныххудт:
- Хъӕды министр.
Фатхъӕд сугтӕй уӕрдӕттӕ байдзаг кодтам. Ӕрцӕуӕм. Къуыл-
дымӕй ӕрхызтыстӕм. Мӕ гал ӕрмахуыр, цӕуы разӕй. Мах цӕуӕм сӕ
фӕстӕ. Ӕххормаг дӕр нын куыннӕ уыд. Тугъан дын афтӕ:
- Бексол! Уӕ зӕхбын хӕдзары цы даргъ стъол уыд, уый ма хъуыды
кӕныс?
- Куыннӕ йӕ хъуыды кӕнын!
Йӕ уӕллаг кӕрон ӕвӕрд ӕртӕ чъирийы, стуры сӕр, бӕрзӕй,
ӕртӕ фӕрсчы, уӕн ӕмӕ хуылфыдзаумӕттӕй физонӕг кувынӕн. Дӕл-
дӕр ӕртӕ хӕбизджыны, ӕртӕ фыдджыны, бӕгӕныйы дурын, графин
арахъхъ.
Мӕнӕн фыр мондагӕй мӕ дзых адон. Тугъан дзуры дарддӕр:
- Сӕ дӕле хъӕдын сивыры дзаг фых дзидзайы фӕхсынтӕ. Сӕ
фарсмӕ стыр кӕхцы дзаг хӕрзфых пысыратӕ, мӕнтӕджы сыфтӕ,
бӕрӕзетӕ, хъоло, гӕнгӕлы, кӕрог, тобылахъ, сӕнк, битъына.
53
-	Тугъан! Уыдон та ма дзы цӕмӕн хъуыдысты?
Тугъан хорз фӕхудт йӕ ныхӕстыл.
-	Уыдон та фынджы бӕркадӕн.
-	Тыхсгӕ ма кӕн. Дзыцца та нын хуыскъӕлӕй истытӕ нӕ ныц-
цыдмӕ ӕрцӕттӕ кӕндзӕн.
* * *
Райдыдтон цӕуын скъоламӕ фӕндзӕм къласмӕ. Ахуыр кӕнӕм
райсомӕй. Скъолайы бакомкоммӕ цардысты не 'рвадӕлтӕ. Иу бон
сӕм фӕсурокты бауадтӕн. Тыргъы дын, армы дзаг уыдаид, ахӕм чы-
сыл къӕбыла. Мӕ зӕрдӕмӕ фӕцыд. Мӕ фӕстӕ уатмӕ ӕрбахызт.
- Катя, ацы къӕбылайы-ма мын ратт!
- Ницӕй тыххӕй, мӕхӕдӕг дӕр ӕй бирӕ уарзын, загъта не
’рвадаелты чызг.
Катя сӕрдыгон хӕдзармӕ ауад мӕнӕн хӕринагмӕ. Ӕз дуар базыхъ-
хъыр кодтон ӕмӕ къӕбыла ӕддӕмӕ абырыд. Ӕз тагъд-тагьд ахордтон.
Чысыл ма аныхӕстӕ кодтам чызгимӕ ӕмӕ рацыдтӕн. Къӕбыла уын-
джы дӕлӕрдӕм фӕцӕуы. Ӕз ӕй фелвӕстон, мӕ дзыппы йӕ авӕрдтон.
Мӕ цыд фӕтагъддӕр кодтон. Цалдӕр хатты фӕстӕмӕ фӕкастӕн. Катя
зынӕг нӕй. Къӕбыла мӕ дзыппы куы фӕхуыдуг уа, уымӕй тӕрсгӕйӕ
йӕ мӕ дзыппӕй фелвӕстон ӕмӕ йӕ мӕ роны авӕрдтон. Хӕдзары йӕ
куы ӕрӕвӕрдтон, уӕд ыл иууылдӕр ныццин кодтой.
Ахуыр кӕнын ӕхсӕзӕм къласы. Райстой мӕ фӕскомцӕдисы рӕн-
хъытӕм. Мӕ цинӕн кӕрон нал уыд. Алкӕмӕн дӕр ӕй ӕппӕлыдтӕн.
Мӕ фыды зӕрдӕмӕ дӕр тынг фӕцыд уыцы хабар. Ӕхсызгон ын уыд.
Уымӕн ӕмӕ фӕскомцӕдисонтӕн уыд стыр кад. Нымад уыд Комму-
нисток партийы рахиз цонгыл. Йӕ рӕнхъытӕм ын истой раззагдӕрты.
Ӕгъдауджын куыд уа, ахуырмӕ рӕвдз. Бирӕты фӕндыд фӕскомцӕ-
дисон суӕвын. Уымӕ гӕсгӕ архайдтой хуыздӕр ахуыр кӕнын, ӕгъ-
дауджын уӕвыныл. Куысты дӕр сыл ӕууӕнк фылдӕр уыд. Афӕдз
фӕдӕн фӕскомцӕдисы. Ӕнӕкъуылымпыйӕ цыдтӕн ӕмбырдтӕм. Цы
мын-иу бахӕс кодтой, уый ӕххӕст кодтон зӕрдиагӕй.
Скъолайы ӕппӕт фӕскомцӕдисонтӕн саразтой ӕмбырд. Ӕвзарӕм
ӕнӕхъӕн скъолайы фӕскомцӕдисон организацийы секретарь. Коми-
теты уӕнгтӕм балӕвӕрдтой мӕн дӕр. Ӕз мӕ ныфс нӕ хастон, ӕгӕр
ӕрыгон, ӕвӕлтӕрд уыдтӕн ӕмӕ сбыцӕу дӕн семӕ. Равзарстой нӕ ко-
митетмӕ фондзӕй. Хосроты Хазби ӕмӕ Жорик, Зыгъуытаты Юрӕ, То-
маты Ӕхсар ӕмӕ мӕн, Тылаттаты Бексолтаны. Секретарь ӕвзаргӕйӕ,
54
хистӕртӕ сӕ зӕрдӕ мӕныл дардтой. Ӕвӕццӕгӕн, асӕй ме ‘мгӕрттӕй
бӕрзонддӕр кӕй уыдтӕн, уымӕн. Нӕ сын разы кодтон. Дӕсӕм къласы
ахуырдзау Моргуаты Роман сыстад:
- Бексолтан, алы аз дӕр секретарӕй сӕвзарӕм дӕсӕм къласы
ахуырдзаутӕй. Афӕдзы фӕстӕ уый ацӕуы уӕлдӕр ахуырмӕ ӕмӕ та
ногӕй ӕвзарын бахъӕуы. Ды та кусдзынӕ ӕртӕ азы ӕнӕ аивгӕйӕ. Ку-
рын дӕ, сразы у.
Ӕз цавддурау бадын. Хъуыдытӕ кӕнын: «О, фӕлӕ сын ӕмбырды
та цӕуыл дзурдзынӕн?! Сӕ фылдӕр мӕнӕй бирӕ хистӕртӕ». Ӕртӕ
мӕйы ӕмбырд не скодтон. Районы Фӕскомцӕдисы комитет уыд скъо-
лайы бакомкоммӕ. Иу бон мӕм урокты фӕстӕ йӕхимӕ фӕдзырдта
Джызӕлдоны районы фӕскомцӕдисы фыццаг секретарь Хӕдарцаты
Хъасболат. Диссаджы уӕздан, ӕгъдауджын ӕмӕ зондджын адӕймаг.
Уый мын бацамыдта, куыд кусын хъӕуы, цавӕр фарстатӕ ис ӕвӕрӕн
ӕмбырды. Цӕуылты дзурӕн ис. Ӕз фӕдзырдтон комитеты уӕнгтӕ
Хосроты Хазби ӕмӕ Жорик, Зыгъуытаты Юрик ӕмӕ Томаты Ӕхсармӕ.
Фыццаджыдӕр нӕ куыстӕн скодтам пълан. Бауынаффӕ кодтам,
кълӕстӕй фылдӕр фӕскомцӕдисонтӕ кӕм ис, уым саразын райдайгӕ
фӕскомцӕдисон къордтӕ. Уӕд нӕ алы чысыл фарстайы тыххӕй ӕп-
пӕт скъолайы фӕскомцӕдисонты ӕмбырд кӕнын нӕ хъӕудзӕн, фӕлӕ,
фарста цы къласмӕ хауы, ӕрмӕст уыдоны.
Ахуыргӕнӕг нӕм-иу гӕххӕтт ӕрбарвыста. Мӕнӕ уыцы скъола-
дзау алгебрӕйӕ кӕнӕ историйӕ ӕвзӕр бӕрӕггӕнӕн райста. Мах ӕм-
иу фӕдзырдтам, фӕныхас кодтам йемӕ, стӕй, къласы скъоладзаутӕй
уыцы предметмӕ рӕвдзӕр чи уыд, уый бар-иу ӕй бакодтам. Йемӕ-иу
куыста, ӕххуыс ын кодта, цалынмӕ-иу хорз бӕрӕггӕнӕнтӕ исын нӕ
райдыдта, уӕдмӕ. Уый тынг хорз ӕххуыс уыд ахуыргӕнджытӕн, стӕй
ахуырдзаутӕн дӕр сӕхицӕн.
Нӕ куыст фӕрӕвдз. Ӕз дӕр фӕуӕндондӕр дӕн. Рацыд И.В. Стали-
ны Указ бӕлӕстӕ садзыны тыххӕй. Сӕдӕ фӕндзай ӕхсӕз фӕскомцӕ-
дисоны, немӕ скъолайы военрук Кцойты Георги ӕмӕ ӕрыгон ахуыр-
гӕнджытӕ, цыдыстӕм Рухсдзуары къуылдыммӕ, сусхъӕд бӕлӕсты
талатӕ хӕссынмӕ. Фыццаджыдӕр ныссагьтам скъолайы дуармӕ, йӕ
чъылдыммӕ та йын ныссагътам дыргь бӕлӕсты талатӕ. Рахуыдтам ӕй
«Фӕскомцӕдисон дыргъдон». Скъолайы ныккомкоммӕ ныссагътам
сусхъӕд бӕлӕсты талатӕ ӕмӕ йӕ рахуыдтам «Колхозон парк». Уый
фӕстӕ дзы арӕзт ӕрцыд партийы райкомы кусджытӕн бынат. Фӕлӕ
Джызӕлдоны район Орджоникидзевский районимӕ баиу кодтой, ӕмӕ
ӕхсӕнады кусджытӕ иууылдӕр Къардонмӕ аивылдысты. Хӕдзарады
55
алыхуызон куыстуӕттӕ байгом кодтой. Уынгты дӕр ныссагътам сус-
хъӕд бӕласы талатӕ. Райӕххӕсткомы кӕрты, йӕ дуармӕ дӕр. Джы-
зӕлӕй горӕтмӕ зӕронд фӕндаджы фӕйнӕ фарс, суанг Мӕсчъагойы
ӕрхы онг дыгай рӕнхъытӕ ныссагътам алыхуызон бӕлӕстӕ. Гӕды-
бӕлӕстӕ, балтӕ, тутатӕ. Сӕрды-иу дзы рувӕнты рӕстӕг кусджытӕ
сӕхи ирхӕфсдзысты.
Райдыдтой мӕнӕуы куыстытӕ. Фӕскомцӕдисонты фидардӕр
лӕппутӕй сарӕзтам дыууӕ бригады ӕмӕ мӕнӕуӕй паддзахады хӕс
ластой горӕтмӕ. Амбармӕ нӕм фӕдисы ӕрхӕццӕ нӕ бюройы уӕнг
Томаты Ӕхсар. Уый нын рахабар кодта.
- Фӕскомцӕдисы райкомы фыццаг секретарь Хӕдарцаты Хъасбо-
латы куыд офицеры фӕстӕмӕ ӕфсадмӕ акодтой. Йӕ бӕсты рӕстӕг-
мӕ - дыккаг секретарь Хъаныхъуаты Харитон. Бӕлӕстӕ садзынӕй
нӕ фӕскомцӕдисон организаци нӕ республикӕйы бацахста фыццаг
бынат. Уымӕ гӕсгӕ иу фӕскомцӕдисоны иу мӕйы ӕмгьуыдмӕ хъуа-
мӕ Сталиной экскурсийы Мӕскуымӕ арвыстаиккам, фӕлӕ Харитон
бавдӕлд ӕмӕ райӕххӕсткомы хицау Кодзырты Дзабойы чызг Азӕйӕн
билет авӕрдта ӕмӕ йӕ мах номӕй Мӕскуымӕ арвыста.
- Ау, уый та куыд? Ӕнӕ мах уынаффӕйӕ? - тынг рамӕсты дӕн.
Мӕнӕуласджыты машинӕйы абадтӕн. Баййӕфтон дзы инструк-
тор Цопанаты Мамсыры. Йӕ цинелы ӕфцӕгготӕй йӕ къулмӕ ныл-
хъывтон.
- Цӕмӕн арвыстат мах номӕй Мӕскуымӕ Кодзырты Дзабойы
чызг Азӕйы, фӕскомцӕдисон куы нӕ уыд, уӕд?!
- Бексолтан! Ӕз дзы ницы аххосджын дӕн. Харитон уыд. Ӕз дӕр
ӕй уый фӕстӕ базыдтон.
- Кӕм ис ныр Харитон?
-Отпусчы!
- Бахатыр кӕн, Мамсыр, мӕ маст дӕуыл акалдтон.
Мӕнӕуы куыстытӕ фесты, колхоз паддзахады хӕс уӕлдайджын-
тӕй бафыста. Райдыдта ног ахуыры аз. Азӕ къласы фӕскомцӕдисы
ӕмбырдтӕм нӕ цӕуы. Сарӕзтам ӕппӕт скъолайы фӕскомцӕдисон ӕм-
бырд. Азӕйы ӕмкъласонтӕн бабар кодтон, урокты фӕстӕ Азӕйы сӕ-
химӕ ма ауадзут, ӕрбакӕнут ӕй ӕмбырдмӕ, зӕгъгӕ. Фыццаг ӕмбыр-
ды уӕвджытӕн фарста бамбарын кодтон, стӕй загътон Азӕйӕн:
- Азӕ, дӕ зӕрдӕ де ’вдисаен, кодтон дӕ фӕскомцӕдисонты рӕн-
хъытӕм. Нӕ мын сразы дӕ. «Ӕмбырдтӕ ӕрӕгмӕ фӕвӕййынц ӕмӕ
мӕ мӕ мад ӕмӕ мӕ фыд нӕ уадзынц», зӕгъгӕ. Дӕ мад ӕмӕ дыл дӕ
фыд ам хъӕуы мидӕг не ’ууагндыдысты, фӕлӕ дыл ӕнӕхъӕн мӕй
56
Мӕскуымӕ баууӕндыдысты. Акӕс-ма ацы залы бадӕг фӕсивӕдмӕ.
Сӕ номӕй Мӕскуымӕ ацыдтӕ ӕнӕхъӕн мӕй Сталиной экскурсийы.
Ссыдтӕ ӕмӕ ӕмбырдтӕм цӕуын дӕ сӕрмӕ нӕ хӕссыс. Цыбырдзыр-
дӕй афтӕ: билет дын ӕз нӕ радтон, йӕ райсын дӕр мӕнӕн не’мбӕлы,
фӕлӕ дын ӕй ӕнӕ закъонӕй кӕм радтой, уым дын ӕй ӕз дӕр ӕнӕ
закъонӕй исын. Гъе ныр ацу ӕмӕ дӕ мад ӕмӕ дӕ фыдӕн зӕгъ: сӕри-
бар дӕн, ӕмбырдтӕм цӕуын мӕ нал хъӕуы. Дӕ бон у ацӕуын.
Ӕмбырд фӕцис. Дуар байтом. Ӕрбацыдысты партийы райкомы
фыццаг секретарь Реуазты Бӕда ӕмӕ астӕуккаг скъолайы директор
Гӕлуаты Къола.
- Молодец, Бекслотан! Мах уӕм хъуыстам ӕмбырдӕн йӕ райда-
йӕнӕй. Бузныгӕй дӕ баззадтӕн. Иронау куыд хорз, куыд аив ныхас
кодтай! Бузныг дын. Раст бакодтай, Бексолтан, йӕ билет ын кӕй рай-
стай, уымӕй. Уыцы чызг уыцы билеты аккаг нӕу, кӕд стыр хицауы
чызг у, уӕддӕр, - загъта Бӕда.
Дыккаг бон нӕ уроктӕй ракодтой.
- Фӕскомцӕдисы райкоммӕ уӕм сидынц.
Разӕй бацыдысты Хазби, Жорик, Ахсар ӕмӕ Юрик. Ӕз куы бахы-
зтӕн, уӕд Дзабо сонт хъӕр ныккодта.
- Тылатты-фырт! Куыд бауӕндыдтӕ мӕ чызджы фӕскомцӕдисы
рӕнхъытӕй аппарын ӕмӕ йын йӕ билет райсын? Ӕз чи дӕн, уый зо-
ныс?! Ӕз дӕ ӕрцахсын кӕндзынӕн!
- Фыццаджыдӕр, дӕ чызг фӕскомцӕдисы нӕ уыд, мах ӕй нӕ райстам.
- Мӕ чызг дӕ фӕдыл кӕй не згъоры, уый тыххӕй йӕ аппӕрстай
фӕскомцӕдисӕй?
- Чи? Дӕ чызг? Дӕ чызг - цыппар дурыл мыдычыргъӕд куы
авӕрай, уый хуызӕн!
- Чи? Мӕ чызг?
- О, дӕ чызг!
Дзабо стъол йӕ къухӕй афтӕ тынг ныццавта, ӕмӕ, йӕ уӕлӕ цы
уыд, уыдон хӕрдмӕ фӕхаудтой. Йӕ дамбаца фелвӕста, стъолы алы-
варс ӕртӕ зылды ӕркодта.
- Ӕз уӕ!.. - йӕ дамбаца батылдта.
- Дӕ дамбаца йӕ бынаты сӕвӕр, кӕннод дзӕгъӕл гӕрах кӕнын
дӕр зоны ӕмӕ дзы фыццагдӕр дӕхицӕн у тас.
Йӕ дамбацамӕ сонт каст ӕркодта ӕмӕ йӕ йӕ хуымпъыры авӕрдта.
Хӕритон мӕм дзуры:
- Бексолтан! Ӕз дӕ районы ӕстӕм конференцийы размӕ фӕском-
цӕдисӕй аппардзынӕн!
57
Ӕз сӕ дыууӕйы астӕу ӕрлӕууыдтӕн.
- Дзабо, ды лӕг ма фӕхуин, куы нӕ мӕ ӕрцахсын кӕнай! Судмӕ
мыл бадӕтдзынӕ ӕмӕ дын дӕхи ӕрцахсын кӕндзынӕн! Харитон! Ды
та мӕ районы ӕстӕм конференцийы размӕ фӕскомцӕдисӕй куы нӕ
аппарай, уӕд лӕг нӕ дӕ. Ды мын мӕ билетмӕ де ’наккаг къухӕй куы
’рбавналис, уӕд дын ӕз, лӕг циу, уый фенын кӕндзынӕн! Цомут!
Уырдыгӕй рацыдыстӕм. Къласы бадӕм. Хъуыдытӕ кӕнӕм. Фӕр-
сын сӕ:
- Дарддӕр та цы? Афтӕ сӕ ныууадзӕм? Нӕ! Нӕ рӕстдзинад хъуа-
мӕ базонын кӕнӕм.
Ныффыстам хабӕрттӕ, кӕрӕй-кӕронмӕ куыд уыдысты, афтӕ.
Схастам ӕй фӕскомцӕдисы обкомы фыццаг секретарь Хъуылымбегты
Марямӕ. Тынг ныл бацин кодта. Нӕ хабӕрттӕм нын лӕмбынӕг бай-
хъуыста. Нӕ фыстӕг нын бакаст, амыхуыр ӕй кӕнын кодта. Дзабо ком-
партийы уӕнг кӕй у, уымӕ гӕсгӕ сдзырдта обкоммӕ.
- Хъуыбады Мӕскуыйы ис, Чуркин уӕм ӕнхъӕлмӕ кӕсы. Ацы
фыстӕг ӕм ратдзыстут.
Милицӕйы кусӕг нӕ бакодта Чуркинмӕ. Нӕ фыстӕг нын бакаст
ӕмӕ йӕ сӕр ныттылдта.
- Бирӕ хъӕстытӕ йыл цӕуы. Тагъд ын партийы ӕвдӕм пленумы
йӕ хъуыддагмӕ кӕсдзыстӕм. Нӕ уынаффӕ уын бынӕттон хицауад
фехъусын кӕндзӕн.
Кӕй нӕм байхъуыстой ӕмӕ нӕ рӕстдзинад кӕй базыдтам, уымӕй
бузныгӕй рацыдыстӕм. Козырты Дзабо ӕппӕрст ӕрцыд партийӕ.
Уӕгъдгонд ӕрцыд йӕ куыстӕй дӕр.
Иӕ бинонтимӕ ӕхсӕвыгон алыгъдысты Джызӕлӕй. Нӕ иу хъуыд-
даг уал ахӕццӕ кӕронмӕ.
Дзабойӕн нал бантыст мӕныл судмӕ раттын. Ӕрхӕццӕ кӕны, Ха-
ритон мӕм кӕмӕй ӕртхъирӕн кодта, уыцы конференци. Обкомӕй нӕм
ӕрцыд Бтемыраты лӕппу. Фӕфӕрстытӕ мӕ кодта, стӕй загъта.
- Харитоны доклады фӕстӕ ныхасы бар ратдзынӕн дӕуӕн. Ныр-
тӕккӕ мӕнӕн кӕй фӕдзырдтай, уыдон иууылдӕр радзурдзынӕ.
Конференцийы бон клубы стыр зал делегаттӕй байдзаг. Байхъуыс-
там Харитоны хиппӕлӕн докладмӕ. Дзырды бар радтой мӕнӕн. Мӕ
раныхас мын цалдӕр хатты ӕмдзӕгъды бын фӕкодтой. Мӕ фӕстӕ чи
дзырдта, уыдон Харитоны тынг ӕфхӕрдтой. Харитоны пленумы уӕн-
гӕй дӕр нал равзӕрстой. Конференцийы фӕстӕ бацыдтӕн Харитонмӕ.
- Цӕй куыд, Харитон? Конференцийы размӕ мӕ фӕскомцӕдисӕй
ӕппӕрстай, ӕмӕ дын дӕхи ӕгады тард фӕкодтой. Мӕн та равзӕрстой
пленумы уӕнгӕй.
58
Тӕссармӕ мӕм ӕрбакаст. Йӕ дзыхӕй иу ныхас дӕр не схауд
афтӕмӕй федде. Мӕ дыккаг ӕртхънрӕнгӕнӕгӕй дӕр фервӕзтӕн.
Районы хицауады Хъобанӕй Джызӕлмӕ куы арвыстой, уӕд скъо-
лайы стыр спортивен залӕй сарӕзтой клуб. Хистӕр скъоладзаутӕ дзы
ӕвӕрдтой иуактон пьесӕтӕ. Сӕвӕрдтой «Мӕгуыр лӕг лӕг ӕмӕ ӕлда-
ры фырттӕ». «Джерихан» куы ‘вӕрдтой, уӕд мын бабар кодтой Гуы-
байы роль. Куы сӕ-иу ӕвдыстам, уӕд иу уыцы стыр залы базмӕлӕн
нал уыд хъӕуы адӕмӕй. Кастысты цымыдисӕй. Адӕмы зӕрдӕмӕ тынг
цыдысты. Ӕвӕрынц Брытъиаты Елбыздыхъойы фыст пъесӕ «Дыууӕ
хойы». Мӕнӕн радтой скъӕфӕг Бибойы роль. Акуыстам цасдӕр рӕстӕг
ӕмӕ нӕм Алагиры адӕмон театр гастрольты ссыд. Сӕ режиссёр Магкӕты
Арсен. Арсен у Ирон драмой театры бындурӕвӕрджытӕй. Театры йын
бантыст бирӕ алыхуызон сурӕттӕ саразын. Хъуыстгонд артист. Адӕм ӕй
бирӕ уарзтой. Йӕхӕдӕг уыд алагираг. Ӕрхуыдтой йӕ хихъӕппӕрисадон
къордмӕ фӕкӕсынмӕ. Цалдӕр спектаклы куы сӕвӕрдта, куы сӕм ба-
кастысты Культурӕйы министрады кусджытӕ, уӕд сын радтой Адӕмон
театры ном. Арсенӕн йӕ цӕсгом нал бахъӕцыд сӕ ныууадзын ӕмӕ
баззад уым режиссёрӕй кусгӕйӕ. Ныр Джызӕлмӕ куы ссыдысты, уӕд
ӕй хистӕртӕ ӕрбахуыдтой репетицимӕ бакӕсынмӕ. Бакаст нӕм. Нӕ
хорздзинӕдтӕ, нӕ хъӕндзинӕдтӕ нын фӕдзырдта, стӕй загъта.
- Мӕнӕ уал уӕм иу суинаг актёр ис.
Иууылдӕр ӕнхъӕл уыдыстӕм. Сӕйраг рольты чи хъазыд, уы-
донӕй чидӕр. Бадӕм хъусӕй. Ӕнхъӕлмӕ кӕсӕм, кӕй ном зӕгьдзӕн,
уымӕ. Арсен йӕ мидбылты бахудт.
- Бибойы ролы чи хъазыд, уый.
Иууылдӕр джихӕй бадынц. Ӕрӕджиау нымдзӕгьд кодтой.
- Кӕд уӕ бафӕнда райсом мах спектакльмӕ бакӕсын, уӕд иумӕ
ӕрбацӕут ӕмӕ уӕ бауадздзысты.
Уыцы изӕр тынг бирӕ адӕм ӕрцыд спектакль фенынмӕ. Мах дӕр
лӕууӕм, кӕсӕм ӕнхъӕлмӕ. Асинтӕм рахызт сӕ администратор Гутна-
ты Бексолтан. Хъӕр кӕны:
-Бексолтан! Бексолтан!
Ӕз ӕм бадзырдтон.
- Дӕхи ном дӕ ферох?
- Арсен дӕ агуры, - мӕ цонгыл мын фӕхӕцыд ӕмӕ мӕ бакодта,
Арсен кӕм бадт, уырдӕм.
- Бексолтан! Бибойы ролы чи хъазы, уый фӕрынчын ӕмӕ нын
феххуыс кӕн. Грим, дзаумӕттӕ скӕнынмӕ дӕм фӕкӕсдзысты. Ин-
нӕтӕ дын амонын нӕ хъӕуы.
59
Уайтагъд мӕ арӕвдз кодтой. Куыддӕр сценӕйы фӕзындтӕн, афтӕ
адӕм ӕмхуызонӕй къухӕмдзӕгъд сарӕзтой.
Уый уыд мӕ фыццаг къахдзӕф сценӕйыл ӕцӕг актёртимӕ. Ӕнцон
кусӕн уыд семӕ. Дыккаг бон ахӕлиу хъӕуыл: Бексолтан спектакли
ахъазыд. Скъолайы мын ахуыргӕнджытӕ арфӕтӕ кодтой. Ӕз дӕр мӕ-
хицӕй ныббузныг дӕн, уӕдӕ куыд.
Иу бон нӕм колхозы сӕрдар Хъаныхъуаты Алыкси ӕрцыд хӕдзар-
мӕ ӕмӕ загъта:
- Сандыр! Нӕ фысфос цагъды кӕнынц ӕмӕ нӕм фӕкӕс. Фосмӕ
зилын чи зоны, ахӕм лӕг нӕм ӕрмӕст ды дӕ.
Мах самандур кӕнын сфӕнд кодтам, фӕлӕ Сандырӕн йӕ бон
«нӕ» зӕгьын нӕ бацис. Мӕнӕн та афӕдзӕхста:
- Цӕхӕрадоны уӕй кӕнынмӕ цы бӕззы, уыдон уӕй кӕн, ӕмӕ
хъӕууонхӕдзарадон налог бафидӕм. Чи ма дзы баззайа, уыдонӕй дӕ-
хицӕн костюм балхӕндзынӕ.
Хӕсты фӕстӕ хӕлд горӕттӕ аразын хъуыд. Хъӕууон хӕдзарад
уыд бынтон ӕдзӕллаг уавӕры. Уый тыххӕй налогты нымӕц сбӕр-
зонд. Мах фидын хъуыд 3500 сомы ӕхца. Уый бӕрц ӕхца кӕцӕй райс-
таиккам?! Мӕ фыд ӕхцайы куыст нӕ кодта. Уӕдӕ кусгӕбонтӕн дӕр
колхоз ницы лӕвӕрдта. Цардыстӕм нӕ цӕхӕрадонӕй. Фосӕй ма нӕм
баззад ӕрмӕстдӕр дыууӕ хуыскъ хъуджы сӕ родтимӕ. Фыстӕ, хъазтӕ,
кӕрчытӕй сцух стӕм.
Райдыдтон горӕтмӕ базармӕ хӕссын цъӕх хъӕдындзтӕ. Бон дыу-
уӕ цыды кодтон фистӕгӕй. Мӕ хӕцъилын дзабырты уӕфстӕ куы фӕ-
хуынчъытӕ уой, уымӕй тӕрсгӕйӕ сӕ мӕ роны дардтон суанг горӕт-
мӕ. Урс ахӕстӕтты чъылдыммӕ уыд доны хӕтӕл. Мӕ къӕхтӕ-иу уым
ахсадтон, мӕ дзабыртӕ-иу скодтон ӕмӕ-иу базармӕ бацыдтӕн. Фесты
хъӕдындзтӕ уӕйгонд. Райдыдтон хӕссын нурытӕ. Иу изӕр мӕм мӕ
фыды ’фсымаер Бикко дзуры:
- Бексол, райсом ӕз дӕр базармӕ нурытӕ хӕссын ӕмӕ иумӕ ацӕу-
дзыстӕм. Тыргьы-иу схуысс, дуар хойын мӕ куыннӕ хъӕуа.
Ӕз рагацау схуыссыдтӕн. Куыддӕр ӕрфынӕй дӕн, афтӕ Бикко
дзуры:
- Бексол, мӕй бӕрзонд ссыд, цӕуынафон у.
Зыдтон ӕй - раджы ма у, фӕлӕ мӕ цӕстытӕ ӕууӕрдгӕ рацыдтӕн.
Ӕрхоны донӕй ахызтыстӕм, кӕрдобӕласы бын нӕ фӕллад суагътам.
Горӕтмӕ бахӕццӕ стӕм, бон нӕма рухс кӕны. Нӕхи, нӕ къӕхтӕ ах-
садтам Ӕрдонскийы уынджы ӕмӕ стыр уынгмӕ бацыдыстӕм. Дука-
ниты гӕстӕ иумӕ бадынц. Сӕ дӕллаг фарс нӕ уӕргътӕ ӕрӕвӕрдтам.
60
Бикко семӕ ныхӕстӕ кӕны, ӕз бадын иунӕгӕй. Хуыссӕг дӕр мӕ ахсы.
Дзӕвгар фӕбадтыстӕм. Бикко мӕм дзуры:
-	Базармӕ хӕстӕгдӕр бацӕуӕм.
Бацыдыстӕм. Базаргӕс мидӕмӕ нӕма уадзы. Бирӕ фӕбадтыстӕм.
Ӕппынфӕстаг базаргӕс ныхситт кодта. Адӕм ӕмхуызонӕй батагьд
кодтой бынӕттӕ ахсынмӕ. Иу ус мын мӕ нурытӕ иууылдӕр айста.
-	Бикко, мӕн ма иу цыд кӕнын хъӕудзӕн ӕмӕ цӕуын.
-	Хорз, хорз, ацу.
Фесты нурытӕ дӕр уӕйгонд, ссырх сты балтӕ. Иу бедра голладжы,
иннӕ бедра голладжы комыл бает, афтӕмӕй сӕ бон иу хает кодтон. Фе-
сты уыдон дӕр, срӕгъӕд сты сӕрдыгон чылауитӕ. Уыдон дӕр фесты.
Ахастон ссад ӕмӕ банкӕ. Худинаг мӕм каст ссад уӕй кӕнын. Кӕсын
ӕмӕ дын ме ’рдхорд Сланты Сосланы хо Мери ӕрбацӕуы. Раст мыл
цыма зымӕгон хъызт бон сӕнт хур ӕркаст, афтӕ ӕхсызгон мын уыд.
-	Мери, ам ма фӕлӕуу ӕмӕ уал уӕй кӕн. Ӕз тагьд уыдзынӕн.
Рацыдтӕн. Дардӕй йӕм кӕсын. Уайтагъд голлаг айафтид.
-	Бахатыр кӕн, Мери. Санибайаг лӕппуйыл сӕмбӕлдтӕн. Иумӕ
ахуыр кодтам скъолайы.
-	Ницы кӕны, стыр хъуыддӕгтӕ мӕ нӕй.
Ссад нал рахастон. Худинаг мӕм каст. Нӕ хуыскъ хъуццытӕ баив-
там ногзад къамбецӕй.
Рахастон дӕс литры балон къамбецы ӕхсырӕй конд мисын. Мӕ
голлаг ӕрӕвӕрдтон ӕхсыр уӕйгӕнджыты раз. Байтом кодтон балоны
сӕр, фӕлӕ мисын ӕддӕмӕ нӕ кӕлы. Мӕ цуры лӕууы ирон сылгоймаг.
-	Цы дӕм ис? - фӕрсы мӕ.
-	Къамбецы ӕхсыры мисын. Хӕсгӕйӕ нӕлхӕ йӕ хъуыры стым-
был.
-	Мӕхи-ма мын бауадз.
Нӕлхӕ банкӕмӕ систа. Ӕлхӕнджытӕ рӕнхъ ралӕууыдысты. Уи-
дыджы фындзыл-иу нӕлхӕйы мур ӕлхӕнджыты банкӕйы ныппӕрста,
афтӕмӕй ӕхсыр зынаргьдӕрӕй уӕй кодта. Мисыны фӕстаг банкӕ,
нӕлхӕйӕ чи баззад, уыдон ын йӕхицӕн ныууагътон. Бузныг ын загь-
тон. Цӕхӕрадоны ма баззад зымӕгон чылауитӕ. Нӕ сыхӕгтӕ цӕуынц
уӕрдонӕй. Ӕз дӕр мӕ дыууӕ бедрайы уым сӕвӕрдтон. Базары мӕ
дыууӕ бедрайы куы ӕрӕвӕрдтон, уӕд мӕ тӕфсӕг ӕрцахста. Ихӕнриз
мыл бахӕцыд. Мӕ бедраты астӕу мӕхи ӕруагътон. Афынӕй дӕн. Мӕ
тӕфсӕг ахицӕн ӕмӕ фехъал дӕн. Мӕ бедратӕ мӕ цуры нал уыдысты,
чысыл ма абадтӕн. Мӕ уд мӕхимӕ ӕрцыд ӕмӕ рацыдтӕн нӕхимӕ аф-
та дӕй.
61
Мӕ мадимӕ банымадтам не ’ппӕт ӕхца ӕмӕ нӕм налогтӕй уӕл-
дай баззад сӕкӕры килӕйы аргъ. Мӕ костюм - дон хиды бынты. Мӕ
зӕронд дарӕсты баззадтӕн.
Гал бӕхау риуӕй нӕ хӕцы, хӕцы бӕрзӕйӕ. Уымӕ гӕсгӕ йын
йӕ ифтындзӕн дзауматӕ ивын хъӕуы. Ссардтон Дзыццайы бадӕн
нымӕтӕй гӕбаз. Галы бӕрзӕйыл цы кӕттаг ӕнцайы, ууыл ӕй быны-
рдыгӕй бахуыдтон, цӕмӕй йӕ бӕрзӕйӕн уа фӕлмӕн. Бикко мын мӕ
тыхстдзинад куы бамбӕрста, уӕд мын ӕрбахаста бӕхы хамут йӕ дзау-
магттимӕ. Хамут галӕн нӕ бӕззы. Иннӕ дзаумӕттӕй спайда кодтон.
Дзылар, бози, сумпультӕ, саргь ӕмӕ гал срӕвдз уӕрдоны сифтын-
дзынмӕ. Ракодтон ӕй уынгмӕ. Цӕлхыты втулкӕтӕ сты сӕрст таводӕй
ӕмӕ ӕнцонӕй тулынц. Галыл тыххӕст кӕнын нӕ хъӕуы. Йӕ сӕр мӕ
фарсмӕ ӕрбахӕстӕг кодта ӕмӕ ме ’мцыд кӕны. Ӕз ын йӕ ных мӕ
къухӕй ӕрлӕгьзытӕ кодтон, ӕмӕ мӕм афтӕ фӕкаст, цыма йын ӕх-
сызгон уыд. Гал ӕнцонӕй ласы уӕрдон. Нӕ кӕрт у гом. Хӕсты рӕстӕг
немыцаг машинӕтӕ, танктӕ ныцъцъӕл кодтой кӕрты дуӕрттӕ, каутӕ.
Мӕ зӕрды ис кӕрт сӕхгӕнын.
Иурайсом сифтыгътон гал ӕмӕ араст дӕн хъӕдмӕ. Ӕцӕг хъӕд-
мӕ бацӕуынмӕ мӕ ныфс нӕ бахастон. Уӕллаг Санибайы чъылдыммӕ
Гурыдзыйы къуылдыммӕ ссыдтӕн. Бурхъӕд уисы къудзитӕ цӕхӕр
калынц. Адонмӕ хъӕддзаутӕ цӕмӕндӕр се ’ргом не здахынц. Дард-
дӕрӕй ласынц ӕхсӕр уистӕ. Мӕнӕн мӕ ӕвӕлтӕрд галимӕ уый онг
цӕуӕн нӕма ис. Ракодтон уистӕ. Сӕвӕрдтон сӕ уӕрдоны ӕмӕ мӕм
чысыл фӕкастысты. Ракодтон ма иу хъӕбысы дзаг. Сӕвӕрдтон сӕ. Ба-
кастӕн сӕм иуварсӕй. «Цӕй, дыууӕйӕ сӕ афӕраздзыстӕм», - загътон
мӕхицӕн. Бынатӕй фенкъусын кӕнынӕн ын феххуыс кодтон, стӕй
сабыргай галӕн йӕхи ауагътон. Гал йӕ цыд нӕ фӕсабырдӕр кодта.
Ӕз ӕм феххуыс кӕнынмӕ нал бавнӕлдтон, афтӕмӕй ӕрцыдыстӕм
нӕхимӕ. Уистӕ ракалдтон кӕрты. Гал суӕгъд кодтон, атардтон ӕй
цӕхӕрадонмӕ хизынмӕ. Хӕдзары мӕ мӕ фыды мад Дзыцца ӕмӕ мӕ
мад Буси фӕрсынц:
-	Цӕй, куыд уыд дӕ гал? Никуы дын ныссагъд?
-	Сӕдзгӕ нӕ, лӕугӕ дӕр никуы ’ркодта. Ӕз куыд цыдтӕн, уый
дӕр афтӕ цыд мӕ фарсмӕ. Ӕнӕ искуы ӕрлӕугӕйӕ, ӕрцыдыстӕм нӕ
кӕртмӕ.
Дзыцца бахудг
-	Ды дзы ӕцӕг гал сараздзынӕ.
62
* * *
Хӕсты фӕстӕйы дыккаг аз мӕ фыд йӕхи ракуырдта йӕ куыстӕй.
Кӕнӕм самандур мӕ фыд, ӕз ӕмӕ мӕ кӕстӕр хо Изетӕ. Дзыхъ скъах-
там, сыджыт фаджысимӕ сызмӕстам. Ӕхсӕв-бонмӕ хыссӕйау фен-
хъызт ӕмӕ дзы дыккаг бон кӕнӕм дуртӕ. Иу бон мӕ фыд зианмӕ ацыд.
Мах дыууӕйӕ змӕнтын байдыдтам. Бафӕлладыстӕм. Былыл ӕрбад-
тыстӕм. Иу хӕрӕг дын нӕ цурты йӕ къӕдзил тилгӕ ӕруайы. Амӕн,
зӕгъын, йӕ къӕхтӕ лыстӕг, змӕнтынмӕ хорз. Рацахстон ӕй. Змӕстмӕ
йӕ ӕрбакодтон. Йӕ раззаг къӕхтӕй змӕстмӕ бахызт. Фӕстӕгтӕ куы
байста, уӕд йӕ гуыбыныл ӕрхуыссыд. Йӕ къӕхтӕ сисын нал у йӕ бон.
Йӕ сисын ӕмӕ йӕ рахӕссын та мах бон нӕу. Ӕрталынг ныл. Ӕхсӕвы
йӕ уым ныууагътам йӕ гуыбыныл хуысгӕ. Дыккаг бон раджы бацы-
дыстӕм. Куы нӕ ауыдта, уӕд йӕ къӕдзил батылдта. Мӕ фыд загъта:
- Хӕрӕджы алыварс ӕмӕ йӕ быны цы змӕст ис, уый уал скӕнӕм
ӕмӕ хӕрӕг суӕгъд уа.
Райдыдтам кӕнын. Хӕрӕг куыд уӕгъд кодта змӕстӕй, афтӕ йӕ
хъустӕ тилын байдыдта. Ӕппынфӕстаг суӕгъд. Нӕ цурты цы дон калд,
уырдӕм ӕй бакодтам Изетӕимӕ ӕмӕ йӕ ӕхсӕм. Тыххӕй йӕ ссыгьдӕг
кодтам змӕстӕй. Донӕй уӕлбылмӕ куы схызт, уӕд афтӕ тынг ныу-
уасыд, ӕмӕ йӕ хъӕр, ӕвӕццӕгӕн, иннӕ уынгмӕ фехъуыст. Уӕдӕй
фӕстӕмӕ хӕрӕг змӕстмӕ нал ӕрбауагътам. Мах нӕхӕдӕг ӕртӕйӕ
скодтам ӕхсӕз мин самандуры. Нӕ сыхаг Васкӕ нын самадта цыппар
уаты. Къултӕ амад, сӕр ӕхгӕд, иннӕ куыстытӕн ӕхца хъӕуы, ӕхца
та нӕй. Колхоз Хъӕргӕнаджы коммӕ ӕрвыста нӕлгоймӕгты чъыр су-
дзынмӕ. Сандыр дӕр семӕ фӕраст, уӕддӕр нӕ чъыр хъӕудзӕн ӕмӕ
уырдыгӕй ӕрласдзыстӕм, зӕгьгӕ.
Иубон скъолайӕ ӕрцыдтӕн. Мамукки сӕ дуармӕ лӕууы.
- Бексолтан, хъазтмӕ нӕ цӕуыс? Фӕйнӕ кафты дзы уӕддӕр
акӕнӕм.
Кӕмӕ ис хъазт?
- Хъаныхъуатӕм. Нани ус ракуырдта.
- Цом. Ӕрмӕст мӕ чингуытӕ авӕрон ӕмӕ исты ахӕрон.
Ныццыдыстӕм. Райстам фӕйнӕг ӕмӕ йыл дыууӕйӕ лӕдзджытӕй
ӕмдзӕгъд кӕнӕм. Адӕм уаты нал цӕуынц. Хъазт рахастой кӕртмӕ.
Уазджытӕ фылдӕрӕй фылдӕр кӕнынц. Уазджытӕн ӕмбӕлӕггаджы
бар дӕтты кӕфынмӕ чегьре, махӕн Мамуккиимӕ - нӕ дӕтты. Фӕта-
лынг. Тыргъы рудзгуытыл фӕтӕгены цырӕгътӕ ссыгътой. Хъазты
чегьрейы баййардтам: фӕйнӕ кафты бар нын ратт. Ӕппынфӕстаг нын
фӕйнӕ кафты акӕныны бар радта. Ӕнафонмӕ хъазт нӕ райхӕлд. Мах
63
дӕр ӕмдзӕгъд кодтам. Фӕсивӕды рӕнхъытӕ стӕнӕг сты. Баззадысты
дзы ӕрмӕст хӕрз сыхӕгтӕ. Уыдон дӕр бафӕлладысты. Мах дӕр Ма-
муккиимӕ нӕхи райстам. Фӕйнӕ кафты тыххӕй уый бӕрц фемдзӕгъд
кӕн? Ссыдыстӕм нӕхимӕ. Мӕ мад мӕм дзуры:
- Дӕ фыд дын афтӕ нӕ загъта, гал-иу ракӕн ӕмӕ чъыр ралас?
Сагъдауӕй аззадтӕн.
- Мӕнӕ мӕ куыд ферох и!
Рацыдтӕн. Гал кӕрты хуыссы.
- Мискӕ, тӕригъӕд дын кӕнын, бӕргӕ, фӕлӕ нын ӕндӕр гӕнӕн
нӕй. Сыст!
Сыстад, йӕхи аивӕзтытӕ кодта. Сифтыгьтон ӕй талынджы.
Цӕуӕм. Махӕй хъӕуы сӕрмӕ бирӕ цыд у, уӕлдайдӕр та галӕй. Кар-
повы хидӕй ахызтыстӕм. Уӕллаг Санибайы уынгмӕ схызтыстӕм.
Фӕндаг ӕлыг. Уарыны фӕстӕ йӕ хъӕуы фос сӕ къӕхтӕй сызмӕстой
ӕмӕ хурмӕ ныхъхъӕбӕр. Уӕрдоны цӕлхытӕ гыбар-гыбур кӕнынц,
Сӕ хъӕрмӕ куыйтӕ ӕмбырд кӕнынц. Куыд-уӕлӕмӕ куыйтӕ фылдӕр
кӕнынц, лӕбурынц галмӕ. Ӕз сӕ мӕ уисӕй тӕрсын кӕнын. Хъӕуӕй
фӕуӕле стӕм. Бӕстӕ ныссабыр. Хъӕргӕнаджы коммӕ фӕуырдыг
кодтам. Къӕдзилбос ӕй алхъывта, гал фӕтарст, уырдыгмӕ стырындз.
Мӕ худ мӕ сӕрӕй фӕхауд. Комы баурӕдтон гал, бӕласмӕ йӕ бозийӕ
бабастон. Фӕрвбӕлӕстӕ арвмӕ фӕцыдысты, ком саудалынг. Мӕ худ
агурын. Фӕндаджы дыууӕ цӕлхвӕды ӕхсӕн мӕ къухтӕй сгаргӕ ссыд-
тӕн уӕлбылмӕ. Худ нӕй. Слӕууыдтӕн ӕмӕ фӕстӕмӕ ӕрцӕуын. Мӕ
ныхыл цыдӕр фӕлмӕн сӕмбӕлд. Сӕвнӕлдтон ӕмӕ мӕ худ къалиуӕй
райстон. Сбадтӕн уӕрдоны. Фӕндаг нӕ уынын. Галӕн йӕхи ауагьтон.
Цасдӕр фӕцыд, стӕй ӕрлӕууыд. Рахызтӕн ӕмӕ ком фӕцис. Тыххӕй
йӕ разылдтон. Фӕндагмӕ ӕрбахызтыстӕм. Дон цӕхгӕрмӕ кӕлы. Гал
дзы нӕ бацыд, фӕлӕ галиуырдӕм коммӕ бацыд. Ӕз ӕй донмӕ ныххи-
зын кодтон. Уырдыгӕй дӕлӕмӕ гал йӕхӕдӕг цыд лӕгъз фӕндагыл.
Ацы ком хуыйны Хъӕргӕнджыты ком. Йӕ уӕллаг кӕрон куы ныхъ-
хъӕр кӕнай, уӕд Майрӕмададжы коммӕ хъуысдзӕн. Хъӕргӕнаджы
ком дӕр ӕй уымӕн хонынц.
Нал ӕмӕ нал хӕццӕ кӕнӕм чъыры гарнамӕ. Уалынмӕ райхъуысг
- Дыхуынӕ! Дзыгыти дома?
А зачем тебе?
- Скажи ей, пусть в гарна приходить, ей здесь лучше будеть!
Загътон, фӕхӕццӕ кӕнӕм, Торчынты Ахметкайы хъӕлӕс куы
фехъуыстон, уӕд. Бирӕ фӕцыдыстӕм. Ӕппынфӕстаг мӕм хъуысын
байдыдта гарнайы гуыр-гуыр. Бахӕццӕ сӕм стӕм. Амбырд мыл сты.
64
-	Ацы ӕнафоны цӕмӕ цыдтӕ? - фӕрсы мӕ мӕ фыд.
-	Чындзӕхсӕвы уыдыстӕм ӕмӕ мӕ ферох, ардӕм цӕуын мӕ кӕй
хъуыд, уый.
Гарнайы ставд цӕхӕр ракалдтой ӕмӕ сыл дзидзайы стыр хӕйттӕ
фыцынц.
Ахметка мын кардӕй ӕрлыгтӕ кодта иу стыр хай. Куы ’руазал, уӕд
ӕй сабыргӕй хӕрын. Хорз уыд, фӕлӕ чысыл маст ад кодта.
-	Цуанагттӕ арс амардтой ӕмӕ махӕн, сӕ фыццаг ӕмбӕлджытӕн
фӕхай кодтой, - зӕгъы Ахметка.
Сӕвгӕдтой мын чъыр ӕмӕ рацыдтӕн даргъ лӕдзӕгимӕ куыйты
сурынӕн. Цӕуын Санибайы уынгты, фӕлӕ мыл куыдз срӕйӕг нӕ фӕ-
цис, ӕвӕццӕгӕн, фынӕй кӕнынц. Ӕрхӕццӕ дӕн нӕхимӕ. Мӕ уӕрдон
равдӕлон кодтон стыр агмӕ ӕмӕ йын йӕ сӕр бамбӕрзтон.
Рацыд рӕстӕг. Ӕрбалӕууыд рагвӕззӕг. Бӕлӕсты сыфтӕртӕ фӕ-
сырхбын, фӕбур сты. Чъырыкуыстгӕнджытӕ, чъыр куы ’руазал, уӕд
ӕй колхозы кӕртмӕ ’рластой ӕмӕ сӕ хӕдзӕрттӕм фӕцыдысты.
* * *
У уалдзӕгмӕ ӕввахс. Мартъи йӕ фӕстаг тыхтӕ сӕмбырд код-
та, хус фӕлмӕн митӕй зӕхх ӕрӕмбӕрзта. Бӕстӕ урс адардта. Мит
цӕхӕртӕ калы. Цӕстытӕ йӕм нӕ фӕразынц кӕсын. Митӕмбӕрзт
хӕхтӕй сӕумӕрайсомы уазал ирдгӕ дымгӕ дӕлӕмӕ хӕссы. Цӕсгом
ӕмӕ къухты иннӕрдӕм хизы. Мит дзабырты хъустӕм нӕ хӕццӕ кӕны,
фӕлӕ къӕхты йӕ уазал иннӕрдӕм хизы. Цӕуын Джызӕлӕй Къар-
донмӕ фӕндагыл ӕвӕд миты фистӕгӕй. Ӕнхъӕл уыдтӕн машинӕ
кӕнӕ мӕ уӕрдон ӕрӕййафдзӕн ӕмӕ мӕ дарддӕр аласдзӕн. Хӕсты
фӕстӕ адӕмӕй никӕмӕ уыд машинӕ. Колхозы дӕр уыд иу хӕлддзаг
хӕдтулгӕ. Куы йын цӕлхытӕ нӕ вӕййы, куы ивӕн хӕйттӕ. Фылдӕр
бонты лӕууы къодӕхтыл.
Уымӕ гӕсгӕ мӕ ӕнхъӕлмӕ каст у дзӕгъӕлы. Уӕддӕр рӕстӕ-
гӕй-рӕстӕгмӕ акӕсын фӕстӕмӕ. Цы нӕ вӕййы. Уӕд та исчи бӕхуӕр-
донӕй ӕрцӕуы. Авӕрдзӕн мӕ ӕмӕ мӕ дӕлдӕр аласдзӕн. Фӕлӕ нӕй
цӕуӕг. Цӕуын, афтӕмӕй мӕ къӕхты уазал нӕ хатын, фӕлӕ мӕ къухтӕ
ӕмӕ мӕ цӕсгом сийынц. Аууӕрдын сӕ, фӕлӕ нӕ хъарм кӕнынц. Уӕд-
дӕр цӕуын. Цӕуын та мӕ хъӕуы Хуымӕллӕгмӕ. Мӕ фыды хо Райсӕ
уым цӕры. Нӕ гал уыдонмӕ ис. Фӕззӕджы дзы сӕ куыстытӕ бакод-
той. Ныр мын дысон изӕр мӕ фыд бафӕдзӕхста.
5 Царды фӕндӕгтыл
65
- Райсом Хуымӕллӕгмӕ ныццу. Гал ракӕн. Ольгинскӕмӕ йӕ
бакӕн. Де ‘мхӕрӕфырттӕй, дӕ мадырвадӕлтӕй кӕд никӕй бахъӕуа,
уӕд ӕй Черменыхъӕумӕ мӕ хо Лесгамӕ атӕр.
Уыцы дард фӕндагыл мӕ цӕст куы ахастон, уӕд махинымӕр ба-
рызтӕн. Галимӕ фистӕгӕй, ӕнӕ уӕрдонӕй цӕуын тынг зын кӕй у,
уый куыннӕ зыдтон, фӕлӕ мӕ фыдӕн «нӕ» зӕгъын мӕ бон не сси.
Фыд фыд у. Йӕ ныхасыл «дыууӕ» зӕгъӕн нӕй. Цӕуын. Фӕстӕмӕ дӕр
фӕкӕсын. Мӕ фӕстӕ фӕндагыл мӕ къахвӕдтӕ дыууӕ рӕнхъӕй хъри-
хъуппытау лӕууынц. Къардонмӕ ныххӕццӕ дӕн. Адӕймаг змӕлӕг
дзы нӕма ис. Иууылдӕр фынӕй кӕнынц, ӕвӕццӕгӕн. Уалынмӕ рай-
хъуыст уӕрдоны уынӕр. Аргъуаны тигъӕй ӕрбазындысты дыууӕ рӕ-
сугьд урс зыгъар сырх бӕхы бричкӕйы ифтыгъдӕй. Гыбар-гыбургӕн-
гӕ Фарныхъӕумӕ фӕндагыл фезгъорынц. Ай мӕ, зӕгъын, йӕ брич-
кӕйы дӕлдӕр куы аластаид, куыд загьтон мӕхимидӕг, афтӕ бричкӕ
фермӕмӕ фӕндагыл фӕзылд цӕхгӕрмӕ.
Фарныхъӕумӕ ныххӕццӕ дӕн. Ӕмбӕлӕг мыл нӕй. Ӕвӕццӕ-
гӕн, ӕгӕр раджы рацыдтӕн нӕхицӕй. Адӕм нырма фынӕй кӕнынц.
Ноджы хур дӕр мигъты фӕстӕ бамбӕхст. Нартхоры заводы иувӕрсты
ӕфсӕнвӕндагыл ахызтӕн. Бӕтӕхъойыхъӕуы ’рдыгаей мӕ ныхмӕ иу
лӕг ссӕуы. Цыма мыл уыцы уазалы хур ӕрбакаст, афтӕ ӕхсызгон мын
уыд. Йӕ къухтӕ ӕууӕрдгӕ тагъд-тагъд мӕ иуварсты йӕхи фӕкодта.
Ӕз ын, дӕ райсом хорз, уый мӕм лӕугӕ дӕр не ’ркодта. Фӕстӕмӕ
ма мӕм фӕкаст, салам, зӕгьгӕ, рахъӕр кодта ӕмӕ згъорӕгау афардӕг.
Ӕвӕццӕгӕн, куыстмӕ тагьд кодта, кӕнӕ уазалӕй тыхст. Хур нӕ кӕсы,
мит нӕ тайы. Мӕ дзабыры хъустӕ уазалӕй ныссалдысты. Мӕ къухтӕ
мӕ бӕмбӕджджыны дзыппыты атъыссын, фӕлӕ нӕ хъарм кӕнынц,
стӕй мӕ къухтӕ уӕгьд куынӕ уой, куынӕ сӕ тилон, уӕд мын размӕ
цӕуын не ’нтысы.
Ныххӕццӕ дӕн Хуымӕллӕгмӕ. Астӕуккаг уынджы колхозы дуар-
мӕ змӕлджытӕ фӕзынд. Сӕ фендӕй мӕ зӕрдӕ барухс. Цыма нырмӕ
тархъӕды иунӕгӕй цыдтӕн. Цыма мӕ уазал дӕр нӕ хъыгдары, цыма
уазал дӕр нӕ кодтон.
Туатӕ мыл ӕмхуызонӕй бацин кодтой. Мӕ фыды хо Райсӕ мӕ йӕ
хъӕбыстӕ- батӕй схъарм кодта, стӕй фынг арӕвдз кодта. Абадтыстӕм.
Мӕ фӕллад дӕр иучысыл ӕрцыд. Галы сыкъатыл даргъ бӕндӕн баст,
афтӕмӕй йӕ ракодтон. Уынджы чысыл куы суадыстӕм, уӕд ӕй цыма
исчи цыргъагӕй фӕрӕхуыста - уыциу гӕпп акодта иуварсырдӕм. Йӕ
фӕстӕ мӕ фӕласы. Бӕндӕны кӕрон иу бӕласы зӕнгыл аздыхтон. Йӕ
мидбынаты ӕрзылд, йӕ хъоппӕг цӕстытӕ мӕм сдзагъултӕ кодта, ком-
66
коммӕ мӕм кӕсы. Йӕ ных ын ӕрлӕгъзытӕ кодтон мӕ армытъӕпӕнӕй.
Бӕндӕн ын йӕ бырынкъыл ӕрбавӕрдтон, сабыргай цӕуӕм. Джы-
зӕлӕй Хуымӕллӕгмӕ бирӕ хӕттыты цыдтӕн фистӕгӕй мӕ мадимӕ,
уыцы фӕндаг хорз зонын, фӕлӕ Беслӕнӕй Ольгинскӕмӕ фӕндаг нӕ
зонын. Цӕуын ӕнхъӕлӕй. Иу стыр хидыл галиуырдӕм ахызтӕн. Уым
иу сылгоймаджы фӕрсын:
- Дӕлӕ уый Ольгинскӕ у?
- Нӕ! Уый Зилгӕ у. Кӕд Ольгинскӕмӕ цӕуыс, уӕд уӕлӕ уыцы хи-
дыл фӕстӕмӕ ахиз! Комкоммӕ уыцы уынджы ссӕудзынӕ милицӕйы
размӕ. Уым фӕндаг азилы галиуырдӕм, уый дӕ бахӕццӕ кӕндзӕн
Ольгинскӕмӕ.
- Бузныг. Дӕ салам бирӕ уӕд.
Хидыл куы ахызтыстӕм, уӕд гал йӕ сӕр ныттылдта, ныффуттытӕ
кодта. Бӕндӕн йӕ бырынкъӕй феуӕгьд ӕмӕ мӕ йӕ фӕдыл цӕхгӕр-
мӕ уынджы фӕласы. Ноджы зӕхх бырынцъаг. Мӕ амондӕн миттӕ чи
сыгъдӕг кодта, уыцы сылгоймаг ын йӕ фыййаг йӕ ныхмӕ фӕцарӕзта.
Гал дзыхълӕуд фӕкодта. Ӕз ын бӕндӕн йӕ бырынкъыл ӕлхынцъ баст
акодтон.
- Бузныг, - загътон сылгоймагӕн ӕмӕ нӕ фӕндагмӕ ӕрбахызты-
стӕм. Милицӕйы цурмӕ куы схӕццӕ стӕм, уӕд мӕ милиционер бау-
рӕдта.
- Ацы гал кӕй у? Кӕдӕм ӕй кӕныс?
Мӕнӕн мӕ зыр-зыр ссыд. Милицӕйӕ тынг тарстӕн цӕмӕндӕр.
Гал нӕхи гал у. Радзырдтон ын, кӕцӕй, кӕдӕм ӕй кӕнын, уыдӕттӕ.
Ауагъта мӕ. Гал, ӕвӕццӕгӕн, бафӕллад кӕнӕ бамбӕрста, ӕндӕр
гӕнӕн ын кӕй нӕй, ӕмӕ ӕрсабыр. Мӕ армытъӕпӕнӕй йын йӕ ных
ӕрлӕгъзытӕ кодтон. Уый дын мӕм йӕ цӕстытӕ ӕрбадзагъултӕ кодта.
Дзурын ӕм:
- Ӕз дӕр бафӕлладтӕн. Ӕнхъӕлыс демӕ абухын мын ӕнцон у,
фӕлӕ мӕ фыды фӕдзӕхст ӕххӕст кӕнын хъӕуы.
Бахӕццӕ стӕм Ольгинскӕмӕ. Нӕдӕр ме ’мхӕрӕфыртты, нӕдӕр
мӕ мады ’рвадаглты бахъуыд гал. Черменыхъӕу Ольгинскӕмӕ тынг
хӕстӕг у. Се ’хсӕн кӕлы ӕрмӕстдӕр дон, фӕлӕ сӕм цӕугӕ та хъӕуы
сӕрты, стыр хидыл. Рӕстӕг цас у, уый дӕр нӕ зонын, уымӕн ӕмӕ хур
нӕ кӕсы, сахат та мӕнмӕ нӕй. Гал дӕр ӕмӕ ӕз дӕр тынг бафӕлла-
дыстӕм. Бахӕццӕ стӕм, ӕппынфӕстаг, Дзампатӕм. Хӕдзарыдзаг
бинонтӕй дзы уыд ӕрмӕстдӕр мӕ фыды хо Лесга. Бацин мыл кодта.
Хӕринаг мын ӕрӕвӕрдта. Галӕн дӕр ӕнтыды бедра йӕ разы авӕрдта.
67
-	Гал ам уадз. Дӕхӕдӕг дӕр ахсӕв ам баззай. Дӕ фӕллад суадз.
Райсом ацӕудзынӕ уӕхимӕ.
Гал мын Джызӕлмӕ кӕнын кӕй нал хъӕуы, уый куы фехъуыстон,
уӕд мӕ фӕллад ӕрбайсӕфт. Ме уӕнгтӕ сӕхиуыл схӕцыдысты.
-	Лесга, ӕз цӕуын хиды цурмӕ. Кӕд мӕ машинӕ, кӕнӕ уӕрдон-
ласӕг фӕуа, уӕд ацӕудзынӕн, кӕннод баззайдзынӕн ам
Иуцасдӕр хиды былыл алӕуыдтӕн. Машинӕ, уӕрдон зынӕг нӕй.
Горӕты ’рдӕм кӕсын. Миты рухсмӕ мӕм хӕстӕг фӕкаст. Ацыдтӕн.
Цӕуын, фӕлӕ нал хӕццӕ кӕнын. Афтӕ мӕм фӕкаст, цыма горӕт
мӕнӕй дарддӕр лидзы. Фӕстӕмӕ акастӕн. Хъӕуӕй дӕр ӕгӕр ра-
дард дӕн. Здӕхӕн нӕй. Ӕризӕр. Нӕ - машинӕ, нӕ - уӕрдон цӕуӕг.
Хъуыды кӕнын - цы фӕуон. Мӕ мадӕн йӕ фыды ‘фсымӕр Буцкатӕм
ныллӕууин, ӕмӕ горӕты дӕллаг кӕрон цӕрынц. Цалынмӕ уырдӕм
цӕуон, уӕдмӕ Джызӕлмӕ фӕндаджы ӕмбисмӕ бахӕццӕ уыдзынӕн.
Ӕрбахӕццӕ дӕн горӕты кӕронмӕ, Джызӕлы фӕндагмӕ. Змӕлӕг
нӕй. Ацафон цӕуын уӕндгӕ дӕр нӕ кӕнын, ӕнӕ цӕугӕ дӕр мын нӕй.
Куыд баззайон ӕхсӕвыгон митӕмбӕрзт фӕндагыл. Горӕтӕй иуцасдӕр
рацыдтӕн. Дард кӕцӕйдӕр мӕм хъуысы нӕлгоймаджы тарст хъӕр.
Ӕрлӕууыдтӕн. Хъӕр дӕр басабыр. Араст дӕн. Уый дӕр та ныхъхъӕр
кодта. Кӕимӕ дӕр загъд кӕны, ӕлгъиты. Дарддӕр цӕуын мӕ ныфс нал
хӕссын. Ӕрлӕууыдтӕн. Кӕд хӕйрӕджытӕ сты ӕмӕ мӕ фӕсайынмӕ
хъавынц. Мӕ зӕрдыл ӕрбалӕууыд Джеоргуыбайы бӕрӕгбон. Фынгыл
бадынц сыхы хистӕр лӕгтӕ. Ӕз сын лӕууын уырдыг, дзагдарӕй. Сыхы
хистӕр Асӕго дзуры:
- Цыдыстӕм хъӕдмӕ ӕртӕ бричкӕйӕ суг ласынмӕ. Уӕд ма хӕй-
рӕджытӕ ӕргом цыдысты. Уӕлмӕрдты комы чысыл бауадыстӕм.
Уӕлбылмӕ фӕхӕрд кодтам. Гога - разӕй, ӕз - астӕуӕй, Ганыкке - мӕ
фӕстӕ. Ганыккейы бричкӕ уӕлбылмӕ нӕма схӕццӕ, афтӕмӕй йын
йӕ бричкӕйы своркӕ фелвӕстой, фӕстаг дыууӕ цалхы уырдыгмӕ ра-
уагътой. Сӕхӕдӕг хъӕр кӕнынц: «Гуыррицц, Ганыкке, дӕ цӕлхытӕ
фӕтулынц, гуыррицц, Ганыкке, дӕ цӕлхытӕ фӕтулынц».
Ганыкке фӕстӕмӕ фӕкаст. Цӕлхытӕ комы смидӕг сты. Ганыкке сӕ
йӕхицӕй ӕлгъитын байдыдта, мад-фыд нал ныууагъта. Хӕйрӕджытӕ
та ӕлгъыст ӕмӕ цыргъагӕй тынг тарстысты ӕмӕ ӕрбадӕлдзӕх сты.
Ныр Ганыкке тынг базӕронд, уӕддӕр ӕй мӕстӕй фӕмарынц, гуы-
рицц, Ганыкке, зӕгьгӕ. Райхъуыст та нӕлгоймаджы кӕуын хъӕлӕс.
Дардӕй йӕм дзурын:
- Адӕймаг дӕ ӕви хӕйрӕг?
68
- Мӕхӕдӕг дӕр ӕй нал ӕмбарын, кӕцытӕй дӕн, уый, - загь-
та кӕуын хъӕлӕсӕй. Адӕймаджы хъӕлӕсы хуызӕн мӕм фӕкаст.
Хӕстӕгдӕр бацыдтӕн. Бӕх сугты уӕрдоны ифтыгъд. Лӕууы ӕдзӕ-
мӕй. Лӕг нӕй. Мӕхинымӕр загътон: «Адон ӕцӕгдӕр сты хӕй-
рӕджытӕ». Фӕсайынмӕ мӕ хъавынц. Фӕстӕмӕ аздӕхон ӕви ӕнӕ
уынӕрӕй иувӕрсты ацӕуон. Уыцы рӕстӕг уӕрдоны фӕстейӕ разынд
лӕг, йӕ уазал къухтӕ ӕууӕрдгӕ. Лӕмбынӕг ӕм кӕсын. Адӕймаг кӕй
у, уый мӕ бауырныдта.
- Хорз лӕг, цы дыл ӕрцыд? Цӕмӕн лӕууыс?
- Бӕх оцани у. Дӕлӕ-ма кӕс, цалх - уӕлӕнгай дзыхъхъы. Тыххӕст
дӕр ыл нӕ хъӕуы, фӕлӕ ахӕм гӕбӕр бӕх у, ӕмӕ йын куыд акӕнон?
Мӕ зӕрдыл ӕрбалӕууыд Хъесаты Къолайы фӕдзӕхст, ме ’рва-
димӕ хъӕдмӕ цӕугӕйӕ.
- Бӕх оцани у. Куы ’рлаеууа, куы нӕуал цӕуа, уӕд ын лӕдзӕгӕй
йӕ уӕрджытӕ ӕмцӕф бакӕн ӕмӕ йӕ уромын нал фӕраздзынӕ.
- Хорз лӕг, дӕ лӕдзӕг-ма мӕм авӕр, дӕхӕдӕг уӕрдонмӕ схиз
ӕмӕ фидар сбад.
Уый мӕм ӕнӕууӕнк каст ӕрбакодта. Радта мӕм лӕдзӕг, схызт
уӕрдонмӕ. Ӕз бӕхы уӕрджытӕ дзӕбӕх бацавтон. Уый уыциу гӕпп
акодта. Лӕдзӕг ма йӕм сыппӕрстон. Бӕх афтӕ стырындз, цыма афтид
уӕрдон ласта. Лӕг мӕм уӕрдоны сӕрӕй хъӕр кӕны:
- Бузныг дын! Кӕмӕй дӕ? Дӕ ном дӕр дын нӕ базыдтон.
Уӕдмӕ уӕрдон адард.
Мӕйдар ӕхсӕв. Арвӕй рухсгӕнӕг нӕй. Стъалытӕ ӕмӕ мӕй сӕхи
мигъты фӕстӕ бамбӕхстой. Миты рухс дӕр нал кӕны ӕххуыс. Цӕуын
зӕронд фӕндагыл. Аэродромы хӕдзӕрттӕй иутӕй гӕзӕмӕ рухс кӕлы.
Уый дӕр зӕрдӕ фӕфидарӕн ныфсы хос у. Мӕсчъаггойы ӕрхы сӕрты
хидыл хъӕлтӕ нӕй. Ныххауынӕй дзы тӕссаг у. Къахӕй сгаргӕ, сабыр-
гай ахызтӕн йӕ сӕрты. Цӕуын дарддӕр. Тӕрсгӕ дӕр кӕнын. Фӕй-
нӕрдӕм фӕлгӕсгӕйӕ, мӕ цӕстытӕ тых кастӕй фӕрыстысты. Ӕрхоны
доны сӕрты хидыл куы бахызтӕн, уӕд цыма нӕ кӕртмӕ бахӕццӕ дӕн,
афтӕ мын фенцондӕр, тӕрсгӕ дӕр тынг нал кӕнын. Фӕлӕ, мах кӕм
цӕрӕм, уый Къардонмӕ хӕстӕгдӕр у. Стӕй хъӕуы цӕрджытӕй чи-
дӕртӕ стыр хъӕхъхъаг куыйтӕ дарынц. Уыдонӕй тӕрсгӕйӕ, кӕйдӕр
зӕронд кауӕй мих сластон ӕмӕ уӕндондӕрӕй, ӕнӕ уынӕрӕй цӕуын
хъӕуы уынгты. Мӕ амондӕн мыл иу куыдз срӕйӕг дӕр нӕ фӕцис. Иу
къӕбыла куы срӕйдтаид, уӕд иннӕтӕ ӕмхуызонӕй фӕдисмӕ цӕуӕгау
рабырстаиккой. Ӕвӕццӕгӕн, фынӕй кӕнынц. Фынӕй кӕнынц нӕ би-
69
нонтӕ дӕр. Сабыргай бацыдтӕн кӕройнаг уатмӕ. Мӕ фыр фӕлладӕй
уайтагъд афынӕй дӕн. Райсомӕй мӕ фӕндаджы хабӕрттӕ Дзыццайӕн
радзырдтон. Уый мӕ фыдмӕ хорз фӕхӕцыд, ӕвзонг лӕппуйы ӕгас
Ирыстоныл галимӕ ӕнӕ уӕрдонӕй цы ’рзилын кодтай, зӕгъгӕ.
Мӕ фыд бахудт'
- Дзыцца, лӕппу ахӕмтӕй фидар кӕны!
Ууыл мӕ галзилыны балц ахицӕн.
* * *
Ирон театр сӕвӕрдта Плиты Грисы фыст пьесӕ «Чермен». Цалдӕр
лӕппуйӕ ацыдыстӕм йӕ фенынмӕ. Нӕ зӕрдӕмӕ тынг фӕцыд. Мӕ-
сты кодтон, Чермены ныхмӕ чи цыд, уыдонмӕ. Уый фӕстӕ хуыцаубон
ӕнӕхъӕн къласӕй ацыдыстӕм театрмӕ. Чермены монологтӕ мӕ зӕр-
дыл бадардтон. Дзырдтон сӕ мӕхицӕн, ӕхсӕв хуысгӕйӕ, цӕхӕрадо-
ны кусгӕйӕ. Скъолайӕ уӕгъд бонты цыдыстӕм быдырмӕ мӕнӕу кӕр-
дынмӕ. Уым дӕр мӕхицӕн дзырдтон Чермены монологтӕ. Торчынты
Хосдзау ӕмӕ мӕм Хъӕрӕцаты Махарбег ӕрхатыдысты:
- Бексолтан, мах дӕ бӕсты дӕр кӕрддзыстӕм, ды та нын Чермены
хабӕрттӕ кӕн.
Ӕз сын Чермены монологтӕ дзырдтон хъӕрӕй. Иннӕ кусджытӕ
дӕр-иу ӕрбамбырд сты ӕмӕ хъуыстой. Куы-иу фӕдӕн дзырд, уӕд
мын-иу тыхджын къухӕмдзӕгъд сарӕзтой. Арфӕтӕ мын-иу кодтой
ӕмхуызонӕй.
* * *
Иу бон мӕм клубы аивадон разамонӕг Хадыхъаты Зинӕ фӕ-
дзырдта.
-	Бексолтан, нӕ зӕрды ис пьесӕ «Чермен» сӕвӕрын.
Ӕз бахудтӕн.
-	Ӕз Ирон театры цы спектакль федтон, уый фӕстӕ уымӕ ӕв-
налӕн нӕй. Стӕй уыцы тыхджын рольты чи ахъаздзӕн?
-	Чермен - ды, Бестол - Доййаты Уырысхан, Хадзы - Хъыргьаты
Сергей, Азау - Сланты Мери, Нана - Дауыраты Азӕ, Дӕкко - Цӕру-
къаты Мишӕ.
-	Кӕд ын ӕнӕ ӕвӕргӕ нӕй, уӕд мын раттут Бестолы роль.
- Уӕд нын, Чермены ролы чи ахъаза, уый нӕй. Чермен - дӕ куыст
у, - загьта Зинӕ.
70
Иннӕтӕ дӕр йӕ фарс фесты. Райдыдтам кусын. Куыстам зӕрдиа-
гӕй. Фӕсурокты-иу зымӕгон даргъ ӕхсӕвты баззадыстӕм ӕнафонтӕм
уазал клубы. Кусӕм, куыд зонӕм, куыд хъуыды кӕнӕм, афтӕ. Ӕппын-
фӕстаг фӕрӕвдз стӕм, нӕхимӕ гӕсгӕ. Снысан кодтам ӕвдисӕн бон.
Ӕгас хъӕуыл ахъӕр: спектакль «Чермен» ӕвдисдзысты.
Республикӕйы хихъӕппӕрисадон къордтӕн ӕххуысгӕнӕг Аи-
вӕдты хӕдзарӕй нӕм арӕх цыдысты, бӕрӕг нын кодтой, нӕ куыст
куыд цӕуы, кӕйонг ӕрхӕццӕ стӕм. Уыдон зыдтой, цы бон ӕй ӕвдис-
дзыстӕм, уый. Фехъусын ӕй кодтой Культурӕйы министрадӕн, Ирон
театрӕн.
Аивӕдты хӕдзарӕй нӕм ӕрбацыд Шахабасов, Ирон театрӕй
нӕхи хъӕуккаг Сланты Къоста, Джызӕлдоны районы райкомы пар-
тийы фыццаг секретарь Реуазты Бӕда ӕмӕ ма бирӕ чидӕртӕ. Клубы
стыр зал уыд хъӕуы адӕмӕй йӕ тӕккӕ дзаг. Спектакль фӕцис адӕ-
мы тыхджын къухӕмдзӕгьдимӕ. Нӕ дзаумӕттӕ раласын дӕр нӕ нӕ
бауагътой. Бахуыдтой нӕ партийы райкомы залмӕ. Бӕда йӕ фиппа-
инӕгтӕ загъта, стӕй уазӕг адӕмӕн ныхасы бар лӕвӕрдта. Алчидӕр
сӕ йӕхимӕ гӕсгӕ дзырдта хъӕндзинӕдтыл, цӕуыл ма нӕ хъӕудзӕн
бакусын, стӕй нӕм хорздзинадӕй цы уыд, уыдон дӕр.
Ӕппӕлыдысты Черменӕй. Монологтӕ дзургӕйӕ-иу мӕ гуыбын
фӕкъаддӕр ӕмӕ-иу мӕ ронбасты тъыст уасӕн сыкъа ӕрхауд. Ронмӕ фи-
даргонд нӕ уыд. Уыцы хъӕндзинад иууылдӕр бахахх кодтой сӕ ныхасы.
Чермен хъобайнаг кӕй уыд, уымӕ гӕсгӕ спектакль уырдӕм бала-
стам. Тынг бирӕ адӕм ӕрцыд йӕ фенынмӕ. Сӕ зӕрдӕмӕ тынг фӕцыд.
Иутӕ дызӕрдыг кодтой.
- Цы сайут адӕмы? Чермены роль ахъазынмӕ ӕрбахуыдтат теа-
трӕй, ӕмӕ, дам, скъоладзау у!
Ме ’рвад Быбыцки сын афтӕ:
- Ныр цы дзӕгъӕлы дзурут?! Ӕз ме ’фсымагры нӕ зонын? Нырма
дӕс къласы куы нӕма фӕцис!
- Кӕд ӕцӕгӕйдӕр скъоладзау у, уӕд афтӕ хорз куыд арӕхсы? -
диссаг сӕм каст.
Цалынмӕ сын Быбыцки загъта, уӕдмӕ иннӕты ныхӕстыл не
’ууаендыдысты.
* * *
Театры артисттӕ театры сайраг режиссер Брытъиаты Зариффӕйӕн
ӕппӕлыдысты Чермены ролы хъазӕгӕй. Зариффӕ сын загъта:
71
- Ӕрбакӕнут-ма йӕ, ӕз дӕр ӕй фенон.
Ӕз нӕ куымдтон. Мӕхи цӕттӕ кодтон институтмӕ, ирон ӕвзаг
ӕмӕ литературӕйы факультетмӕ. Мӕ ныфс дӕр нӕ хастон театрмӕ.
Мӕ хӕрӕфырт Дзампаты Мырзабег, мӕ хъӕуккаг Куындыхаты Хъа-
зыбег кӕм ницы бакодтой, уым ӕз цы бакӕндзынӕн. Моргуаты Георги
куыста колхозы сӕрдарӕй. Нӕ фарсмӕ цард. Куыстӕй-иу куы ’рбацыд,
уӕд та-иу ӕрбахъӕр кодта:
- Ам ма дӕ, Бексолтан?! Райсом дӕ ам куыннӕ уал ӕрбаййафон,
афтӕ бакӕн! Дӕ бынат театры ис!
Хъӕуы цӕрджытӕй мыл чи ӕмбӕлд, се ’ппаеты дӕр фӕндыд,
цӕмӕй театрмӕ бацӕуон.
Иубон мыл театры сӕйраг администратор Гуыдиаты Руслан
горӕты кӕрон амбӕлд. Мӕ цонгыл мын ӕрхӕцыд ӕмӕ, цалынмӕ те-
атры сӕйраг режиссер Брытъиаты Зариффӕйы кусӕнуатмӕ бахызты-
стӕм, уӕдмӕ мӕ не суӕгъд кодта.
- Мӕнӕ дын Тылаттаты Бексолтан, - мӕ цонг мын суӕгьд кӕн-
гӕйӕ загъта Руслан.
- Хуыцауы тыххӕй, Бексолтан, цавӕр зын хонӕн дӕ? - загъта
бӕзджын хъӕлӕсӕй Зариффӕ.
Цӕмӕйдӕрты мӕ афӕрстытӕ кодта, стӕй загъта:
- Райсом иуӕндӕс сахатмӕ ӕрбацу фӕлварӕнтӕ дӕттынмӕ.
- Ам дӕр та фӕлварӕнтӕ? Иу фӕлварӕнтӕй нырма ӕрӕджы фе-
уӕгъд дӕн.
- Ахӕмтӕ нӕ, махмӕ ӕндӕр фӕлварӕнтӕ ис.
Цы гӕнӕн ма уыд. Ӕрбацыдтӕн дыккаг бон. Актертӕ, режиссёртӕ
бадынц залы. Ӕз дӕр кӕронӕй сидзӕр цъиуы бадт ӕркодтон. Зариффӕ
мӕм дзуры:
- Бексолтан, схиз сценӕмӕ. Кауӕй ӕхгӕд цӕхӕрадоны стыр бӕла-
сыл бады цъиу ӕмӕ йӕ дурӕхсӕнӕй амар.
- Ӕмӕ мӕм дурӕхсӕн куынӕ ис.
Актёртӕ ныххудтысты.
- Цыма дзы ис кау, бӕлас, дӕ дзыппы дурӕхсӕн.
«Цыма, уӕд цыма», - ахъуыды кодтон ӕз.
Лыстӕг дуртӕ рамбырд кодтон. Дурӕхсӕн мӕ дзыппӕй фелвӕ-
стон. Фӕхизын кауы сӕрты. Мӕ хӕлафы сыдзӕг кауыл ныххӕцыд.
Ахӕц, ахӕц кӕнын, нӕй. Мӕхи атъӕпп кодтон ӕмӕ феуӕгъд дӕн. Мӕ
хӕлаф асгӕрстон ӕмӕ скъуыд. Дур дурӕхсӕны авӕрдтон. Ӕрцагуырд-
тон бӕласыл цъиу. Гъе ныр ыл дур ауадзон, зӕгъгӕ, афтӕ цъиу стахт
ӕмӕ ӕндӕр ран бӕласы къалиуыл абадт. Ӕз ӕм иннӕуылты бацыдтӕн.
72
Фехстон ӕй. Дур суад цъиуыл, ӕмӕ, сӕрбихъырӕйттӕгӕнгӕ дӕлӕмӕ
куыд хауд, уымӕ кастӕн. Куы ’рхауд, уӕд ӕм базгъордтон, фелвӕстон
ӕй ӕмӕ йӕ залмӕ аппӕрстон. Актёртӕ мын нымдзӕгъд кодтой. Зариф-
фӕ мӕм дзуры:
- Бексолтан, Чермены ролы, дам, хъазыдтӕ. Чермен ӕмӕ йӕ фыд
Бестолы фембӕлд-ма акӕнут Цӕрукъаты Алыксандримӕ.
Алыксандр театры фидар цӕджындзтӕй иу уыд, Тӕбӕхсӕуты Баломӕ
хӕстӕг лӕууыд кондӕй, уындӕй, хъӕлӕсӕй, йӕ тыхджын миддунейӕ.
Ахӕм актёримӕ цы хъазын хъӕуы?! Мӕ зӕрдӕйы тыппыртӕ суагьтон, мӕ
цӕстытӕ бадон сты. Куы фестӕм, уӕд мӕ Алыксандр ӕрбахъӕбыс кодта:
- Тынг хорз, Бексолтан!
Залы бадӕг адӕм нымдзӕгъд кодтой. Зариффӕ загьта:
- Бексолтан, исӕм дӕ ахуыргӕнинӕгты къордмӕ!
Уый уыд 15 сентябрь! 1950 азы.
* * *
Стӕм цыппар чызджы ӕмӕ фондз лӕппуйы. Ӕз - хъӕуӕй, ин-
нӕтӕ - горӕтӕй. Немӕ кусынц Тотраты Бесӕ - Ирон театры бын-
дурӕвӕрджыты хистӕр. Уый размӕ Мӕскуыйы Чысыл театры актёр.
Уӕздан, ӕгьдауджын адӕймаг. Ирон ӕвзаг, ирон ӕгъдӕуттыл фидар
хӕст. Ирон театры сфидарыл тохгӕнӕг. Брытъиаты Зариффӕ - театры
хистӕр режиссёр. Театры куысты дӕсны. Цӕлыккаты Мӕирбег - дӕс-
ны режиссёр. Уарзы ӕрыгагттимӕ кусын, сӕ миддуне сын райхалын,
раст фӕндагыл сӕ саразын. Икъаты Серафин - зындгонд, адӕмӕн уарзон,
тыхджын актрисӕ, курдиатджын (сӕ иу дӕр уӕлӕуыл нал ис. Рухсаг уӕнт).
Немӕ куыстой зӕрдиагӕй. Сӕ рӕстӕг, сӕ зонындзинӕдтӕ не ’вгьау кодтой
махӕн. Фӕндыд сӕ, цӕмӕй театры уа кӕстӕр фӕсивӕд - фидӕн.
Ме 'мбӕлттӕ уыдысты, хорз чи цард, ахӕм бинонтӕй. Иу лӕппу-
йӕн та йӕ фыд куыста хъуымӕцты скълады. Арӕх ивта йӕ уӕлӕдарӕс.
Универмаджы дуармӕ-иу слӕууыд, йӕ фиксӕ-дӕндаг иу ныззыхъхъыр
кодта ӕмӕ чызджыты фӕстӕ куы иуырдӕм, куы иннӕрдӕм фӕлгӕ-
сыд. Ӕз та, самандур цы хӕлаф ӕмӕ хӕдоны фӕкодтон, уыдон мын
ныхсадтой ӕмӕ уыдоны ӕрбацыдтӕн театрмӕ. Сӕ фарсмӕ бадын мӕ
цӕсгом нӕ хъӕцыд. Чи зоны, ӕмӕ мыл ӕрвӕсгӕ дӕр нӕ кодтой. Хӕри-
наг дӕр, иннӕ ахӕм, кӕм цардаин, уый дӕр мын нӕ уыд. Фыстой мын
цыппар ӕмӕ ссӕдз сомы. Мӕ мад-иу хъӕуӕй куы ’рбацыд, уӕд мӕ,
стӕ-ма, цӕуыл кусыс, зӕгъгӕ, куы афӕрса, уымӕй тӕрсгӕйӕ сӕ-иу
уымӕн авӕрдтон. Мӕхӕдӕг та битъынайы ӕнӕсӕкӕр цайӕ цардтӕн.
73
Ходы Мӕирбегимӕ Джызӕлы астӕуккаг скъола иумӕ фестӕм каст. Ног
Бӕтӕхъойыхъӕуы сӕм уӕд дӕсӕм кълас нӕ уыд. Ныр цӕрӕм иумӕ, йӕ
фыды ӕфсымӕр Дзаххоты фатеры Советовы уынджы цыппӕрӕм хӕдза-
ры бын. Хуыссӕм нарӕг сынтӕгыл, ӕнӕпец уазал уаты.
Уӕд куыстам Сӕрибары проспекты Ленины цыртдзӕвӕны раз
Уырыссаг театримӕ иумӕ. Уынджы ’рдыгагй уыдон, мах та - чъыл-
дымырдыгӕй. Сценӕйыл дыууадӕс боны Уырыссаг театры актёртӕ
куыстой, дыууадӕс боны та - мах.
Театрӕй мах цӕрӕн пъадвалмӕ уыд сӕдӕ метры. Уый уыд мӕ
фӕндаг. Дарддӕр цӕуын мӕ дарӕсӕй мӕ цӕсгом нӕ хъӕцыд, ӕфсӕр-
мы кодтон адӕмӕй. Хорз куыстон, мӕ ахуыргӕнджытӕ мын цы ӕр-
мӕджытӕ лӕвӕрдтой хӕдзармӕ куыстӕн, уыдоныл. Ме ’мбӕлттӕ-иу
ӕдзӕттӕйӕ ӕрбацыдысты уроктӕм. Ӕфсӕрмы дӕр нӕ кодтой, немӕ
цы диссаджы хистӕртӕ куыстой, уыдонӕй. Иугай сӕ арвыстой, курди-
ат уӕм нӕй, зӕгьгӕ. Ӕз баззадтӕн иунӕгӕй. Старстӕн, ныр та мӕн ар-
витдзысты, зӕгъгӕ. Фӕлӕ мемӕ иунӕгӕй куыстой, нӕ къордимӕ куыд
куыстой афтӕ. Ӕз дис кодтон, мемӕ иунӕгӕй куыд кусынц? Ӕвӕццӕ-
гӕн мӕм исты курдиат ис.
Хаситы Аллӕ ӕмӕ Дзаттиаты Цицилия фесты каст Мӕскуыйы
консерватори ӕмӕ сын Ирыстоны бынат нӕма уыд. Зариффӕ сӕ ӕр-
бакодта Ирон театрмӕ. Зариффӕ куыста немӕ ӕртӕимӕ. Ӕвӕрдтам
скъуыддзӕгтӕ пьесӕтӕй. Ӕвӕрӕм скъуыддзаг Брытъиаты Елбыз-
дыхъойы драмӕ «Хазби»-йӕ. Хазби - ӕз, Аллӕ мӕ мад, Цицилия мӕ
ус. Цицилия уыд тынг рӕсугьд. Ахорӕнтӕй йӕ цӕсгоммӕ ӕппындӕр
не ’внаелдта. Иуӕй-иу нывгӕнджытӕн, ӕвӕццӕгӕн, ахӕм рӕсугъд
сныв кӕнын сӕ бон нӕ бауыдаид.
Иурайсом репетицимӕ раздӕр цыд фестӕм Цицилияимӕ. Репити-
цион залы бадӕм кӕрӕдзи комкоммӕ.
- Тъулатъов, дӕ зӕрдӕмӕ нӕ цӕуын? - афарста мӕ ӕвиппайды.
- Тынг рӕсугъд дӕ. Чысыл ма хӕрзхуыздӕр куы уаис, - ӕфсӕрмы-
гӕнгӕ загътон ӕз.
- Ницы кӕны, Тъулатъов, хус сугтӕ хуыздӕр судзынц.
Фестад ӕмӕ йӕ тӕнӕг къабайы ӕрзылд мӕ разы.
* * *
Иу бон мӕм Зариффӕ фӕдзырдта.
- Бексолтан, Беккуызарты Аслан фӕрынчын ӕмӕ йӕ бӕсты иу
нывы рацу.
74
Радтой мын роль, ӕмӕ репетици кӕнӕм Сланты Къостаимӕ. Къо-
ста ныллӕг, ӕз бӕрзонд. Хъуамӕ йын йӕ хъусы сусӕгӕй цыдӕр загъ-
таин. Ӕз ӕм ӕргуыбыр кодтон ӕмӕ йын ӕй ӕцӕгӕй дӕр сусӕгӕй загъ-
тон. Зариффӕ мӕм залӕй дзуры:
- Бексолтан, йӕ хъусы йын ӕй афтӕ хъӕрӕй зӕгъ, залы ӕппӕты
фӕсте чи бады, уыдон дӕр дӕ куыд хъусой.
Бамбӕрстон мӕ рӕдыд, базыдтон ногдзинад. Спектаклы хъазгӕйӕ,
мӕ зӕрдыл лӕууы Зариффӕйы амынд ӕмӕ фӕархайын мӕ ныхӕстӕ
залы фӕстаг рӕнхъыл бадджытӕм фӕхӕццӕ кӕныныл.
Ӕз ӕдзухдӕр мӕ уӕгьд рӕстӕг кӕсын хистӕрты репетицитӕм.
Куыд кусынц сӕ рольтыл. Цы миниуджытӕ сӕм ис. Хъусын сын сӕ
ныхасы уагмӕ. Репетици кӕнынц Дадианийы фыст пьесӕ «Зынджы
стъӕлфӕн». Иу бон мӕм режиссёр Магкӕты Арсен дзуры:
- Бексолтан, мӕнӕ-ма ацы текстмӕ ӕркӕс ӕмӕ райсом репети-
цийы актёртӕн репликӕтӕ дӕтдзынӕ.
Ӕз ӕм хӕдзары ӕркастӕн. Доменти у ӕрыгон революционер. Ам-
бӕлд ӕрыгон Сталинимӕ, кӕцыйы хъазыд курдиатджын актер Мер-
денты Юрӕ. Уыцы нывы ма хъазыдысты Дзукъаты Аня ӕмӕ Дзапарты
Сергей дӕр. Ӕз мӕ ныхӕстӕ сахуыр кодтон. Дзырдтон сӕ, гӕххӕтмӕ
нӕ кӕсгӕйӕ. Дыккаг бон репетицийы фӕстӕ Арсен хъӕрӕй ныххудт.
- Хуыцауы тыххӕй, Бексолтан, нырмӕ кӕм уыдтӕ?
- Джызӕлы, - фарст нӕ бамбаргӕйӕ, загьтон ӕз.
Иууылдӕр ныххудтысты. Ӕз ныфсӕрмы дӕн.
- Молодец, Бексолтан! Хорз кусыс! Ацы роль дӕу у. Мӕнӕ-ма ацы
текстмӕ дӕр ӕркӕс.
Уый та уыд пъӕлицӕйаг афицер. Доменти фыццаг акты архайы,
пъӕлицӕйы афицер та - дыккаг акты. Не ’мбаглдзысты.
Дыккаг бон сӕ пъалицӕйаг афицеры ролы мӕ разӕй куы ахастон,
уӕд мын Арсен ныхъхаебыс кодта.
- Бузныг, Бексолтан! Уый дӕр дӕу у! Гуыдиаты Руслан ӕмӕ
Хӕдарцаты Беслӕнмӕ нал ӕнхъӕлмӕ кӕсдзыстӕм.
Руслан сӕйраг администраторӕй куыста, Беслӕн та - директоры
хӕдивӕгӕй ӕмӕ сӕ не ’вдаелд. Арсен мӕ ӕрбахъӕбыс кодта. Ауад
ӕмӕ мын буфетӕй къафетты тыхтон ӕрбадавта.
- Дӕ хорз куыстӕн. Афтӕ зӕрдиагӕй кус ӕдзухдӕр.
Спектакль сцӕттӕ. Мӕскуыйӕ нӕм ссыдысты аивад иртасджытӕ.
Бакастысты спектакльмӕ. Ӕвзарынц актерты куыстытӕ. Ӕппын-
фӕстаг, мӕнмӕ ӕрхӕццӕ сты.
- Актёр Тылатты-фырт.
75
Иууылдӕр схор-хор кодтой. Дзурӕг фӕджих.
Йӕ мыггаг ын раст нӕ загътон?
- Йӕ мыггаг ын раст загътай, фӕлӕ актёр нӕма у, - загъта Зариффӕ.
- Иу спектаклы дыууӕ ныхмӕ ӕвӕрд ролы афтӕ хорз сараз, уый
бирӕ актёртӕн не ’нтысы.
Дыккаг бон мӕ актёрты номхыгъдмӕ бахастой ӕртӕ туманы мыз-
димӕ. Уый уыд 1950 азы декабрь!.
Дӕттынц мын рольтӕ: писыр - «Адӕмы хъӕбул»-ы, Хъуысаты
Дмитрийы фыст; Хетӕг - «Хъӕбатырты кадӕджы», Бесаты Тазейы
фыст; Хасан «Сурамы фидар»-ы, Бердзенашвилийы фыст; трактир-
щик - Штокы фыст «Грушенькӕ»-йы.
Мӕ ахуыргӕнджытӕ мын цы ӕрмӕджытӕ дӕттынц, уыдоныл ку-
сын зӕрдиагӕй, мӕхиуыл нӕ ауӕрдын. Иурайсом ссыдтӕн театрмӕ.
Ленинон уаты мӕхиуыл дуар бахгӕдтон. Нигеры поэмӕ «Ессӕ»-йӕ
кӕсын скъуыддзаг хъӕрӕй. Райдайын ныллӕг хъӕлӕсӕй, стӕй йӕ си-
сын бӕрзонд ӕмӕ та йӕ ӕруадзын ныллӕгмӕ.
Уыцы рӕстӕг мӕм дуары зыхъхъырӕй хъуыстой Тотраты Бесӕ
ӕмӕ Икъаты Симӕ. Симӕ йӕхи нал баурӕдта, сӕмдзӕгъд кодта ӕмӕ
ныхъхъӕр кодта: «Молодец, Бексолтан!» Ӕрбазгъордта ӕмӕ мын
ныхъхъӕбыс кодта. Бесӕ сабырӕй ӕрбацыд. Ме уӕхскыл мын йӕ къух
ӕрӕвӕрдта.
- Дӕхиуыл хорз кусыс, лӕппу. Афтӕ куы кусай, уӕд дӕ хорз актёр
рауайдзӕн. Ӕз ӕртӕ мӕйы дӕ фӕдыл зилын.
- Цӕмӕн? Ӕвзӕрӕй исты кӕнын?
- Ӕвзӕрӕй исты куы кодтаис, уӕд дӕ мӕхӕдӕг Терчы ныппӕрста-
ин. Фӕлӕ, зӕгъын, кӕимӕты ӕмбӕлыс, дӕ уӕгъд рӕстӕг куыд хардз
кӕныс? Цалдӕр хатты дӕ фӕдыл уӕ пъадвалмӕ дӕр ныццыдтӕн, ӕмӕ-
иу дӕ хъӕр куы сыхъуыст, уӕд-иу рацыдтӕн. Симӕмӕ дӕр ӕз бадзырд-
тон. Ӕрбацу ӕмӕ дӕ лӕппумӕ байхъус, йӕхиуыл куыд кусы, уый фен.
* * *
Брытъиаты Зариффӕ сценӕйыл ӕвӕры Бесаты Тазейы фыст
пьесӕ «Хъӕбатырты кадӕг». Ӕз хъазын хъӕбатыртӕй иуы - Хетӕ-
джы, машинӕтӕрӕджы ролы. Цырыхаты Петя, Ирон театры бын-
дурӕвӕрджытӕй иу, Уӕрӕсейы Федерацийы адӕмон артист, хъазы
зӕронд лӕг Къалайы ролы. Архайд цӕуы Фыдыбӕстӕйы Стыр хӕсты
рӕстӕг Цӕгат Ирыстоны. Немыц ӕрбабырсынц Ирыстонмӕ. Тагьд-
дӕр партийы райкомы гӕххӕттытӕ, дзаумӕттӕ аласын хъӕуы ӕдас
76
ранмӕ. Рахастам иу стыр чырын. Къала йӕ дуармӕ ӕрӕвӕрын кодта
ӕмӕ йыл ӕрбадт. Зариффӕ, пьесӕйыл кусгӕйӕ, пролог ӕнӕхъӕнӕй
дӕр аппӕрста, уымӕн ӕмӕ уыцы архайд фыццаг нывы бӕстондӕрӕй
фыст уыд. Къала бавдӕлд, ӕмӕ йын пролоджы цыдӕриддӕр ныхӕстӕ
уыд, уыдон цалынмӕ дзырд фӕцис, уӕдмӕ мын нӕ бакуымдта сы-
стын. Йӕ ролы ныхӕстӕй-иу ын режиссёр куы аппарста кӕцыфӕнды
пьесӕйыл кусгӕйӕ дӕр, уӕд ӕм туджджыны цӕстӕй каст.
Спектакль! фӕстӕ нӕм Зариффӕ ӕрбацыд. Афхӕрынмӕ йӕ хъа-
выд, стӕй, ӕвӕццӕгӕн, ахъуыды кодта, йӕ зӕрдӕ ног операци конд,
хъусӕй дӕр хорз нал у, ӕмӕ йын фӕтӕригъӕд кодта.
- Абон куыд куыстат афтӕ йыл кусут.
- Фехъуыстай, Хетӕг? Афтӕ, дам, ӕй хъазут. Хистӕрмӕ хъус,
Хетӕг, ӕмӕ дзидза хӕрай. Иуӕй-иу хатт хистӕрмӕ дӕр хъусын фӕ-
хъӕуы, - ӕмӕ фӕлмӕн бахудт.
Ӕз мӕ дзаумӕттӕ раивтон. Ныццыдтӕн хӕдзармӕ. Мӕирбег мӕнӕй
раздӕр ӕрбацӕуы ӕмӕ йӕ фӕллад фӕуадзы. Ӕнӕ уынӕрӕй бахызтӕн
уатмӕ. Ссыгътон цырагъ. Мӕирбег уӕлгоммӕ хуыссы, фынӕй кӕны.
Иӕ риуыл йӕ роцъомӕ хӕстӕг хуыссы дынджыр уыры. Ӕвӕццӕгӕн
ын йӕ комы тӕфӕй йӕхи хъарм кодта. Мӕ дзабыр раластон ӕмӕ йыл
ӕй фехстон. Уыры алыгъд. Мӕирбег фехъал. Сынтӕджы рабадт.
- Хуыссын мӕ цӕуылнӕ уадзыс?
- Дӕ риуыл хуыссыд уыры ӕмӕ йыл мӕ дзабыр фехстон.
Уаты къултӕ гӕххӕттӕй ӕхгӕд, дывӕрццыг арӕзт. Уыры алы ӕх-
сӕв дӕр ууылты хӕр-хӕргӕнгӕ ласта сухаритӕ. Мах-иу цырагъ ссыгъ-
там. Уый-иу уаты астӕу йӕ сухари фӕуагъта ӕмӕ сыхӕгтӕм балыгьд.
Мах сӕ бырӕндонмӕ калдтам ӕмӕ ссис ӕмбис. Уаты нӕм уыд фӕй-
нӕгӕй арӕзт чысыл асыкк, ӕхгӕнгӕ сӕримӕ. Сарӕзтам дзы къӕппӕг.
Йӕ сӕр ын сыгом кодтам ӕмӕ йӕм къӕцӕл сарӕзтам, йӕ быны йын
сӕвӕрдтам дзидзайы мур. Ӕхсӕвы гуыпп фӕцыд. Мах фехъал стӕм.
Мӕирбег цырагъ асыгъта. Кӕсӕм ӕмӕ асыччы сӕр ӕхгӕд. Уыры йӕ
хуылфы. О, фӕлӕ йӕ куыд ӕрцахсӕм? Йӕ сӕр ын куы фегом кӕнӕм,
уӕд нын алидздзӕн. Асыкк голладжы хуылфы нывӕрдтам ӕмӕ йын
уым йӕ сӕр байтом кодтам. Тилӕм ӕй. Уыры голлагмӕ нӕ хизы. Аха-
стам ӕй уынгмӕ. Уӕды рӕстӕг уынгтӕ ӕхсӕвыгон марзтой, бон адӕ-
мыл рыг куыннӕ калой, афтӕ. Сылгоймагӕн йӕ уисой райстон.
- Мӕирбег, голлаг ӕрцӕгъд.
Асыкк голлагӕй ӕрхауд. Уыры агӕпп кодта. Ӕз ӕй уисойӕ ӕр-
цавтон. Уый уисойыл, стӕй мӕ цонгыл сызгьордта ӕмӕ мӕ уӕхскӕй
Мӕирбеджы ‘рдӕм агӕпп кодта.
77
- Уауу! - зӕгьгӕ ныхъхъӕр кодта Мӕирбег. Уыры фалӕрдӕм фӕ-
лидзы, ӕз уисоимӕ йӕ фӕдыл згьорын. Уыры фаллаг фарс цӕрджы-
ты кӕртмӕ балыгъд ӕмӕ ӕрбайсӕфт. Ууыл нӕ хӕст уырыимӕ фӕцис.
Уӕдӕй фӕстӕмӕ нӕм сухаритӕ давӕг нал и.
* * *
1951 аз. Ирон театр ӕрвылаз дӕр вӕййы гастрольты Уӕлладжыры:
Мызур, Садон, Зджыд, Буроны. Зӕххы бын ӕртӕ сменӕйы ӕрзӕт чи
къахы, сӕ хъарутыл нӕ ауӕрдгӕйӕ, уыдонӕн иучысыл сӕ зӕрдӕтӕ ба-
рухс кӕнынмӕ. Ныр, июлы мӕйы 1951 азы цӕуӕм, немыцӕй цы стыр
автобус баззад хӕлдӕй, уым. Якушин Коля йӕм базылд, срӕвдз ӕй
кодта. Коля Ирон театры фӕкуыста шофырӕй фондз ӕмӕ ссӕдз азы,
фыдбылыз не ’руадзгӕйӕ. Йемӕ цӕугӕйӕ, актёртӕ уыдысты ӕдас.
Уыд уӕздан. Театры ӕппӕт кусджытӕ дӕр ӕй уарзтой, аргъ ын кодтой.
Ныр немӕ цӕуынц фысджытӕ Плиты Грис, Токаты Асӕх, Пли-
ты Харитон, Цӕгӕраты Максим, Дарчиты Дауыт. Немӕ цӕуынц театр
«Саби»-йы кусджытӕ дӕр. Уыцы рӕстӕг куыстой универмаджы ду-
канийы чъылдыммӕ. Автобус уыд тынг даргъ, ӕвӕццӕгӕн ма дзы иу
театры кусджытӕ дӕр бацыдаиккой. Хистӕртӕ бадтысты раззаг бан-
дӕттыл, мах, кӕстӕртӕ та - фӕстӕгтыл.
Мӕ фарсмӕ бадт куклаты театрӕй ӕрыгон, рӕсугъд, зӕрдӕмӕ-
дзӕугӕ чызг Ирӕ. Базонгӕ стӕм. Хъӕлдзӕг ныхӕстӕ кӕнгӕ цӕуӕм.
Ӕз мӕ хъус дарын ме 'нӕзонгӕ фӕндӕгтӕм, арӕзтадон бынӕттӕм.
Ахызтыстӕм Къардон, Ӕрыдон, Алагирӕй. Уӕд фӕндаг ууылты цыд.
Цыдӕр ӕвзӕр тӕф мӕ фындзмӕ ’рбакалд. Ӕз мӕ фарсмӕ бадӕг чызг-
мӕ зулаивӕй бакастӕн. Уый ницымбарӕджы бадт кӕны, хъӕлдзӕг
ныхӕстыл схӕцыд. Мӕнӕн ӕм бакӕсын дӕр мӕ зӕрдӕ нал куымта,
цы дзырдта, уыдон дӕр нал хъуыстон. Чызг уӕвгӕйӕ, зӕгъын, йе смаг
куыд ауагъта машинӕйы хуылфы. Мӕ чъылдым ӕм сыздӕхтон ӕмӕ
рудзынгӕй ӕддӕмӕ кӕсын. Иуӕй иу рӕтты-иу фӕндаг ӕрбанарӕг.
Старстӕн-иу, ныртӕккӕ машинӕ къӕдзӕхы фарсыл йӕхи ахафдзӕн.
Кӕмдӕр ӕрбаталынг, машинӕйы цырӕгьтӕ ссыгьдысты, фӕлӕ-иу
уайтагъд рухсмӕ рахызтыстӕм. Кӕйдӕр хъӕр-ныхас райхъуысг «Мы-
зурмӕ ӕрбахӕццӕ стӕм!»
Чысыл фӕстӕдӕр автобус баурӕдта. Клубмӕ хӕстӕг ссӕуӕн ын
нӕ уыд нарӕг, цыбыр фӕзилӕнты. Ам та горӕтмӕ цӕуӕг автобусты
лӕууӕн бынаты ӕнцонӕй зилгӕ дӕр ракӕндзӕн. Автобусы бадӕг
78
адӕм рахызтысты ӕмӕ къордтӕ-къордтӕй фӕцӕуынц. Ирӕ дӕр йе
'мбӕлттимӕ фӕцӕуы. Уый куы федтон, уӕд мын фенцон.
Ӕз дӕр лӕууын. Кӕсын фӕйнӕрдӕм. Мызуры цыма айнӕг хӕх-
тӕ сӕ хъӕбысы ӕрбакодтой, ахауынӕй йын тӕрсынц. Вагонеткӕтӕ
Садонӕй Мызуры сӕрты ӕнӕ уынӕрӕй кӕрӕдзийы фӕдыл цӕуынц
уӕлдӕфы, цыма хъазтӕ денджызы фӕленк кӕнынц. Фабрикӕмӕ сӕ чи
куыд хӕццӕ кӕны, афтӕ фӕкъул вӕййы, ӕрзӕт ӕркалы. Йӕ гуыр-гуыр
ссӕуыны фӕстӕ аздӕхы Садонмӕ. Ӕз сӕм бирӕ фӕкастӕн.
Фыццаг хатт дӕн ам. Фыццаг хатт уынын ацы хӕхтӕ ӕмӕ мӕм
диссаг кӕсынц. Цӕрукъаты Алыксандр, театры фидар цӕджындзтӕй
иу, ӕрбалӕууыд мӕ разы. Йӕ къух мын ме уӕхскыл ӕрӕвӕргӕйӕ, за-
гъта:
-	Бексолтан, цом ӕмӕ мах дӕр нӕ цӕрӕн бынӕттӕ сбӕлвырд
кӕнӕм.
Кӕд мӕнӕй хистӕр уыд, уӕддӕр мӕ йӕхи ӕмгарау йӕ зӕрдӕмӕ
ӕрбахӕстӕг кодта. Кӕдӕм цыд, уырдӕм мӕ ӕдзухдӕр кодта йемӕ. Кӕд
кӕстӕр уыдтӕн, уӕддӕр асӕй уыдыстӕм ӕмхуызон. Хъӕлӕсӕй дӕр,
удыхъӕдӕй дӕр, куысты дӕр хӕстӕг лӕуд. Ӕвӕццӕгӕн мӕ йӕхимӕ
уымӕн ӕрбангом кодта. Бацыдыстӕм ӕмдзӕрӕнмӕ. Театры сӕйраг
администратор Гуыдиаты Руслан нын бацамыдта нӕ хуыссӕн уат.
Чысыл абадтыстӕм. Рацыдыстӕм сыгъдӕг уӕлдӕфмӕ. Ӕрзӕт
къахджытӕн сӕ сменӕйы куыст фӕцис ӕмӕ къордтӕ-къордтӕй хи-
зынц хӕрдмӕ. Сӕ хъӕлдзӕг ныхас зӕлы комы. Чайнӕтӕ, хӕрӕндӕт-
тӕ, дуканитӕ дӕр кусынц ӕнӕкъуылымпыйӕ. Хӕрӕндӕттӕй рай-
дыдта хъуысын ирон хъӕлдзӕг зарджытӕ. Рестораны бынмӕ даргъ
фӕхсбандоныл ӕрбадтыстӕм ӕмӕ сӕм зӕрдиагӕй хъусӕм сӕ рӕсугъд
зардмӕ.
Алыксандр дын афтӕ бакодта.
-	Цӕй ӕмӕ сын мах дӕр бахъырнӕм.
-	Бахъырнӕм, - загътон ӕз ӕмӕ ныххудтыстӕм.
Иуцасдӕр ма абадтыстӕм ӕмӕ изӕры спектакльмӕ нӕхи рӕвдз
кодтам. Нӕ гастрольтӕ гом кодтам Штокы пьесӕ «Грушенькӕ»-йӕ.
Уымӕй фӕстӕмӕ ӕвдыстам Мызуры, Садоны, Зджыды, Буроны
Хъуысаты Димитры пьесӕ «Къоста», Бердзенашвилийы пьесӕ «Сура-
мы фидӕр».
Ныр цӕуӕм нӕхимӕ, фысджытӕй, куклаты театрӕй немӕ ничи-
уал бады. Нӕ автобус тынг даргъ кӕй уыд, уый тыххӕй йӕ иууылдӕр
хуыдтой «драндулет». Алыксандыримӕ бадӕм фӕрсӕй-фӕрстӕм.
Бирӕ бынӕттӕ дзы уыди уӕгъд. Ӕз бадын рудзынджырдыгӕй. Кае-
79
сын хӕхтӕм. Фӕндаджы иувӕрсты цы стыр дон кӕлы, уый нӕм куы
ӕрбахӕстӕг вӕййы, куы та нӕм тынг быннозӕй ӕндахы халау лы-
стӕгӕй фӕзыны. Ныххӕццӕ стӕм комы дымӕгмӕ. Алыксандр мӕм
дзуры:
- Тӕмисчъы сондоны тӕф ракалд.
Ӕз ӕй нӕ бамбарстон, цалынмӕ мын мӕ фындзыхуынчъытӕм ӕр-
бакалд. Ногӕй йӕ афарстон:
— Цӕй тӕф у, зӕгъыс?
- Тӕмискъыдоны сондоны тӕф. Ардӕм цӕуынц ӕндыснӕг, стӕг-
низтӕй сӕхи дзӕбӕх кӕнынмӕ рынчын адӕм. Зилынц сӕм дохтыртӕ.
- Уӕдӕ уый сондоны смаг у?
Алыксандрӕн нӕ загьтон, Ирӕйыл куыд фӕгуырысхо дӕн, уый.
Куы ныццӕуӕм, уӕд ӕй фендзынӕн, хатыр дзы ракурдзынӕн. Нӕ
драндулет театры дуармӕ баурӕдта. Ирӕйы фенынмӕ куклаты теа-
трмӕ ныууадтӕн. Бацӕуӕны зӕронд ус бады. Лыстӕг уисӕй йӕ дза-
бырты фындзтӕ хойы ӕмӕ йӕхицӕн фӕлмӕн зарӕг кӕны: «Бирӕ дӕ
уарзын, бирӕ дӕ уарзын, мӕ гыццыл гыгы, гъей».
- Бахатыр кӕн, Ирӕйы кӕм фенӕн ис?
- Чысыл раздӕр сӕ лыстӕг дзаумӕттӕ аластой ӕмӕ сӕ ног бынат-
мӕ ацыдысты.
- Кӕдӕм?
- Уый ӕз нӕ зонын.
Ууыл ахицӕн мӕ фыццаг цыд Уӕлладжырмӕ ӕмӕ Ирӕимӕ фем-
бӕлд.
* * *
Райдианы цардтӕн мӕ фыды ӕмсиахс Уарзиаты Грисатӕм. Уы-
донмӕ цӕргӕйӕ мын сӕ хистӕр чызг Розӕ афтӕ зӕгъы:
- Бексолтан, арӕндоны скомкоммӕ цы Тылаттатӕ цӕры, уыдоны
нӕ зоныс?
- Нӕ зонын, Джызӕлы цӕрынц цыппар хӕдзары, уыдоны хорз зо-
нын. Ӕндӕр ран дӕр ма царынц Тылаттатӕ, уый нӕ зонын.
Мӕ зӕрдӕ сӕм ӕхсайын байдыдта. Иу бон куыстӕй уӕгъд рӕстӕг
бацыдтӕн сӕ кӕртмӕ. Кӕрты бирӕ цӕрджыттӕ. Кӕцытӕм дзы бахо-
йон? Иу дуарыл дӕр дзы фыст нӕй. Цӕй, кӕройнаг дуар уал бахойон.
Бахостон. Дуар байтом ӕмӕ мӕм ракаст рӕстӕмбис кары сылгоймаг.
Ирдцъар цӕсгом.
- Бахатыр кӕн, Тылаттатӕ ам цӕрынц?
80
Уый йӕ мидбылты бахудт. Ӕрхызт мӕм хӕстӕгдӕр. Мӕ дыууӕ
цӕстмӕ мын лӕмбынӕг кӕсы.
- Тылаттатӕ ам цӕрынц, фӕлӕ цыма дӕ дыууӕ цӕсты дӕр Тылат-
татӕй сты. Рахиз мидӕмӕ.
Мӕ цонгыл мын фӕхӕцыд ӕмӕ мӕ хӕдзармӕ бахуыдта. Рӕсугъд
ӕфснайд уат. Ӕрбадын мӕ кодта диваныл.
- Тылаттатӕй дӕ, уый бӕлвырд у, фӕлӕ кӕцон?
- Джызӕйлаг.
- Исчитӕ ма дзы цӕры Тылаттатӕй?
- Цыппар хӕдзары.
Уалынмӕ хадзармӕ ’рбахызт къӕсхуыр, цъӕхдзаст, бӕрзонд сыл-
гоймаг.
- Уый мӕ кӕстӕр файнуст у, нӕ фарсмӕ цӕрынц, йӕ ном Паш-
кӕ. Кӕсгон чызг, фӕлӕ иронау хорз дзуры. Акса-ма, зонгӕ дӕр нӕ
баистӕм. Мӕ ном хуыйны Цикр. Дӕ ном та?
Мӕ ном та Бексолтан.
Цикр бахудт.
— Гъе ныр зонгӕ уыдзыстӕм.
Дуарыл ӕрбахызт мӕ фыды ’фсымаер Гогайы хуызӕн бӕзӕрхыг
лӕг.
Ай нӕм уазӕг куы ис.
Йе ‘ддаг дзаумӕттӕ феппӕрста.
- Мӕ ном Дзаххот.
— Мӕнӕн та Бексолтан.
- Тынг ӕхсызгон мын у.
- Уый дӕр Тылаттатӕй у, Джызӕлы Тылаттатӕй, - зӕгъы Цикр.
- Мӕнӕ диссаг! Мӕнӕ мын Хуыцау ме ’фсымаеры мӕ хӕдзармӕ
куыд ӕрбахуыдта!
Ӕрбахъӕбыс мӕ кодта ӕмӕ диваныл хъӕбыс-хъӕбыс ӕрбадты-
стӕм. Радзырдтон ын Джызӕлы хистӕрты тыххӕй, чи сӕ цы кӕнӕг у,
чи сӕ цӕуыл хӕст у, мӕхӕдӕг цы куыст кӕнын.
- Ӕз ӕнхъӕлдтон, Джызӕл йедтӕмӕ, Тылаттатӕ никуы цӕрынц.
Цӕуылнӕ. Цӕрынц Реданты, Карцайы, Елхоты, ам горӕты дӕр,
- загъта Дзаххот.
Уӕдмӕ Цикр фынг ӕрӕвӕрдта ӕмӕ нӕм уырдӕм фӕдзырдтой.
Уыцы мӕй мӕ ӕфсадмӕ акодтой ӕмӕ ӕндӕр никӕимӕ уал базонгӕ
дӕн. Дыууӕ азы фӕстӕ ӕфсадӕй ссыдтӕн.
Иу хуыцаубон уӕгьд уыдтӕн куыстӕй ӕмӕ ссыдтӕн Дзаххоттӕм.
Лӕппутӕ - Беслан ӕмӕ Мишӕ дӕр уыдысты хӕдзары ӕмӕ базон-
6 Царды фӕндӕгтыл
81
гӕ стӕм уыдонимӕ дӕр. Дыууӕйӕ дӕр кусынц Хъӕууонхӕдзарадон
институты ахуыргӕнджытӕй. Беслан уыди агрономийы ахуыргӕнӕг,
Мишӕ - физикӕйы. Фӕбадтыстӕм, фӕныхӕстӕ кодтам, стӕй сӕ
фарсмӕ Дзаххотты кӕстӕр ӕфсымӕр Хаджумары хӕдзармӕ бацыды-
стӕм. Хаджумар хуыссы. Улӕфт ын нӕ фаг кӕны. Сахатӕй сахатмӕ
йӕм «тагъд ӕххуысы» дохтыртӕ цӕуынц, зилынц ӕм. Ӕз ын Джы-
зӕлы Тылаттаты цӕрджыты хабӕрттӕ фӕкодтон, стӕй йӕхӕдӕг йӕ
царды хабӕрттӕ райдыдта дзурын. Йу рӕстӕджы сынтӕджы рабадт,
афтӕмӕй ныхас кӕны. Йӕ низ дӕр дзы ферох. Йӕ улӕфт дӕр фӕхуыз-
дӕр. Разылд ӕмӕ йӕ къӕхтӕ йӕ дзабыртӕм ӕруагъта. Бадӕм дыууӕ
сахатӕй фылдӕр.
Йӕ бинойнаг Пашкӕйы зӕрдӕ йӕм ӕхсайы. Ӕхсӕны дуар базыхъ-
хъыр кӕны, байхъусы нӕм ӕмӕ та йӕ ахгӕны. Фӕбадтыстӕм цып-
пар сахатмӕ хӕстӕг ӕнӕ дохтырты ӕххуысӕй. Цыма дзы ӕппындӕр
ницыуал рыст, ницыуал ӕй хъыгдӕрдта, афтӕ хорз йӕхи ӕнкъардта.
Сылгоймӕгтӕ дӕр дис кодтой - Бексолтаны ӕрбакъахдзӕф ын ӕнӕни-
зы хос фӕцис, зӕгьгӕ.
Иубон куыстӕй рацыдтӕн. Театры дуармӕ лӕууы ӕрыгон рӕсугъд
чызг кӕсӕнцӕстыты. Ӕрбацыд мӕ размӕ. Йӕ мидбылты худы.
-	Абон хъуамӕ ме 'фсымӕримӕ базонгӕ уон. Ӕз дӕн Мӕдинӕ -
Тылаттаты Бекиры чызг. Мӕ фыд нал ис, фӕлӕ мӕ мад, ме ’фсымагр,
мӕ хоимӕ цӕрӕм Октябрскӕйы. Ахуыр кӕнын музыкален училищейы
скрипкӕйыл цӕгъдын.
Ахуыдта мӕ сӕхимӕ. Сахъари къултӕ ӕмӕ пъол ӕлыгӕй сӕрст,
ӕрӕджы кӕй скодтой сӕхӕдӕг, ахӕм хӕдзар зестӕй конд пецимӕ. Мад
Минкӕ ӕмӕ йӕ хо Неля мыл тынг бацин кодтой. Ӕфсымӕр Сослан,
Мурик ӕй хуыдтой, кусы Садоны электрикӕй ӕмӕ хӕдзары нӕ уыд.
Минкӕ мӕ фӕфӕрстытӕ кодта нӕ бинонтӕй, Тылаттатӕй Джызӕлы
чи цӕры, уыдонӕй.
-	Ам ма цӕры Тылаттатӕй Хадзымуссӕ. Ацы уынджы чысыл дӕл-
дӕр цӕрынц. Фӕнды дӕ, уӕд цом ӕмӕ уыдонимӕ дӕр базонгӕ у, -
загъта Мӕдинӕ.
Уыдонӕн - сӕхи конд хорз хӕдзар даргъ тыргътимӕ, цӕхӕрадон,
кӕрт. Кӕрты бричкӕ. Дыууӕ бӕхы цӕхӕрадоны хизынц. Хадзымуссӕ,
ӕвӕццӕгӕн, бӕхтыл кусы. Куы мӕ базыдта, Тылаттатӕй дӕн, уӕд мын
хъӕбыстӕ кӕнын райдыдта. Уӕдмӕ фӕзындысты лӕппутӕ: Хъазыбег,
Елхъан, Сослан; чызджытӕ: Риммӕ, Зинӕ, ӕмӕ баистӕм куывдваг.
Хадзымуссӕйы бинойнаг Симӕ фынг ӕрӕвӕрдта, ӕмӕ хорз фӕбад-
тыстӕм.
82
Хуыцаубоны Мӕдинӕимӕ ссыдыстӕм Редантмӕ. Бинонтӕ иууыл-
дӕр уыдысты хӕдзары. Идӕдз сылгоймаг Бӕдинӕт, йӕ чызджытӕ:
Рая, Розӕ, Муслимӕт, Раичкӕ ӕмӕ се ’фсымаер Саукуыдз. Тынг мыл
фӕцин кодтой. Бӕдинӕт уайтагъд чъиритӕ акодта, фынг ӕрӕвӕрдта.
-	Мӕнӕ нӕм кӕдӕй-уӕдӕй Тылаттатӕй диссаджы уазӕг фӕзынд.
Мӕ чызджытӕн уыдзӕн дыккаг ӕфсымӕр. Ӕрбабадут-ма фынгмӕ
хӕстӕгдӕр ӕмӕ саходут ацы хӕдзары хойрагӕй.
Куы абадтыстӕм, уӕд ма базонгӕ стӕм сӕ фарсмӕ цӕрӕг, сӕ фыды
’фсымаер Хаджысмелимӕ дӕр. Уый фӕстӕ базонгӕ дӕн нӕ сиахс Ло-
латы Дзаххоттимӕ, Райӕйы лӕгимӕ - ОЗАТЭ-йы заводы кусы цехы
хицауӕй. Чызджытӕ дӕр кусынц уыцы цехы. Куысты фӕстӕ-иу ӕр-
цыдысты театры цурмӕ. Цинтӕ, хъӕбыстӕ мын-иу кодтой. Джызӕлы
цӕрджытӕй мӕ чидӕр трамвайӕ федта ӕмӕ мӕ фыды мад Дзыццайӕн
хъаст кодта:
-	Уӕ лӕппу фехӕлдзӕн. Чызджытӕ йын хъӕбыстӕ кодтой горӕты
стыр уынджы.
Мӕ уӕгъд бон куы бацыдтӕн нӕхимӕ, уӕд мӕ Дзыцца фӕрсы:
-	Бексол, хъӕбыстӕ дын чи фӕкӕны, уыдон дзӕбӕх, ӕнӕхӕлд
чызджытӕ сты?
-	Тынг дзӕбӕх, ӕнӕхӕлд чызджытӕ. Ӕрбакӕнон сӕ ӕмӕ сӕ
дӕхӕдӕг фен.
Иу хуыцаубон сӕ ӕрбакодтон Джызӕлмӕ. Зонгӕ кӕнынц Дзыц-
цаимӕ: Райӕ Тылаттаты, Розӕ Тылаттаты, Муслимӕт Тылаттаты.
-	Мӕ хӕдзар куыд уыд, адон иууылдӕр нӕхи чызджытӕ куы сты,
- ӕмӕ сын хъӕбыстӕ кӕны.
-	Адон мын хъӕбыстӕ чи фӕкӕны, уыцы чызджытӕ сты, - загъ-
тон ӕз.
Уый фӕстӕ ма базонгӕ дӕн Минкӕйы лӕппу Сослан-Муриккимӕ,
Хаджумары фырт Дзамболат, йӕ хо Зарӕимӕ. Базонгӕ ма дӕн Елхотӕй
Жамкӕ Дауыраты - Шамайы бинойнагимӕ. Сӕ чызг Азӕ. Хуымарты -
Хъамболаты дыккаг бинойнаг Жамкӕйы хо Симӕ - Цӕмӕхъуыдимӕ.
Дзаххотты хистӕр фырт Беслан бинонты хъуыддаг куы бакод-
та, уӕд чындзӕхсӕвы та базонгӕ дӕн Пятигорскы цӕрӕг Тылаттаты
Лизӕимӕ. Уый фӕстӕ бацис Гуыриаты Тамерланы бинойнаг. Дыууӕйӕ
дӕр куыстой университеты, систы стыр ахуыргӕндтӕ. Сӕ дыууӕ чыз-
джы Мӕдинӕ ӕмӕ Эльмирӕ дӕр сӕ ныййарджыты фӕдыл ацыдысты.
Уыдон сты, горӕтмӕ куы рбацыдтӕн, уӕд нӕ хӕстӕджытӕй кӕй ба-
зыдтон, уыдон. Уый фӕстӕ ма базонгӕ дӕн Тылаттаты Руслан ӕмӕ йӕ
бинойнаг Заремӕимӕ.
83
Иу хабар ма. Елхотмӕ нылластам спектакль. Спектакли фӕстӕ
Тылаттаты Светӕ мӕ номыл ӕрбахаста стыр хуын. Базонгӕ стӕм.
Уӕдӕй фӕстӕмӕ нӕ бастдзинад нӕ хӕлы.
Афтӕмӕй Джызӕлы цыппар хӕдзары цыппарыссӕдз баисты.
* * *
Режиссёр Хуыгаты Геор ӕвӕры францаг драматург Ромен Роланы
пьесӕ«Размӕ, хъӕбатыртӕ!». Хъӕбатырты къорды разамонӕджы ролы
хъазы Темыраты Дауыт, хъӕддаг галты разамонӕг Бизоны ролы та ӕз,
Тылаттаты Бексолтан. Кусӕм стволы фарсмӕ. Рахызтыстӕм сценӕмӕ.
Нӕ куыст фӕхӕццӕ кӕны кӕронмӕ. Сидынц мӕм ӕфсадмӕ. Театры
директор Теккаты Васили ӕмӕ сӕйраг режиссёр Брытъиаты Зариффӕ
ссыдысты Ӕфсӕддон комиссарадмӕ, куырдтой, цӕмӕй мӕ ма акӕной
ӕфсадмӕ. Нӕ сын сразы сты. Ссыдысты партийы обкоммӕ дӕр. Уы-
доны бон дӕр ницы бацис. 29.12.1951 азы мӕ кӕнынц ӕфсадмӕ. Мӕ
фыд фыс аргӕвста «фӕндараст» зӕгьынӕн. Ме ’мбӕлттимӕ фӕбадты-
стӕм. Куы цыдыстӕм, уӕд нын Цихиты Мӕирбегимӕ бафӕдзӕхста:
«Каптёркӕмӕ, хӕрӕндонмӕ, пъисырӕй ма бакомут. Зындзинӕдтӕй ма
тӕрсут ӕмӕ лӕгтӕй ссӕудзыстут». Ӕрбаластой нӕ горӕтмӕ. Поезды
нӕ аластой Бакумӕ. Абанайы нӕхи цынадтам, ӕфсӕддон дарӕс скод-
там ӕмӕ нӕ баржӕйы Хъаспийы денджызы астӕу Наргены сакъадах-
мӕ баластой. Нӕ дзы бӕлас, нӕ кӕрдӕг. Къӕй дур, змис ӕмӕ сӕтӕл-
хъузджытӕ. Ӕдзух дымгӕтӕ, рыг цӕстытӕ къахы. Мах стӕм полчъы
фыццаг бӕтӕрей. Дыууӕ азы ахуыры фӕстӕ нӕ хъуамӕ кӕстӕр лейте-
нанттӕй арвитой нӕхимӕ.
Цасдӕр рӕстӕджы фӕстӕ нӕм ӕрбацыд бӕтӕрейы политхайады
хицау хистӕр лейтенант Рыбак ӕмӕ нӕ фарста, кӕй кӕдӕм фӕнды
- спортмӕ ӕви хихъӕппӕрисады къордмӕ. Хаджи ӕмӕ Шурик сӕхи
ныффыстой спортмӕ. Ӕз ӕмӕ Мӕирбег та хихъӕппӕрисады къорд-
мӕ, Бырнацты Илья - никуыдӕм. Иу бӕтӕрейы уыдыстӕм фондз иро-
ны: Цихиты Мӕирбег, Туаты Шурик, Колыты Хаджи, Бырнацты Илья
ӕмӕ Тылаттаты Бексолтан. Уыдысты ма дзы кӕсӕгӕй Хацъӕты Олег
ӕмӕ Кокойты Андрей, ӕвддӕс гуырдзиаджы, азербайджайнӕгтӕ, да-
гъистайнӕгтӕ, узбекӕгтӕ, таджикӕгтӕ. Сӕвзӕрстой мӕ фӕскомцӕди-
сы секретарӕй. Райдыдтам ахуыр кӕнын хӕдтӕхджыты ныхмӕ хӕцӕн
сармадзанты хицӕн хӕйттӕ. Ӕхсӕв ӕрхуыссыдыстӕм, зӕгьгӕ, афтӕ-
иу радгӕс ӕфсӕйнаг дзӕнгӕрӕг ныххоста ӕмӕ ныхъхъӕр кодта:
- Фыццӕгӕм бӕтӕрей, фӕдис!
84
Алчи йӕ сармадзанмӕ згъордта ӕмӕ-иу ӕй ӕхстӕввонг код-
та. Хӕрӕндонмӕ нӕ хӕрынмӕ бакодтой, уӕд уым дӕр: «Фыццӕгӕм
бӕтӕрейӕн, фӕдис!» Цӕй хӕрд ӕмӕ цӕй ӕндӕр. Уырдыгӕй нӕ сар-
мадзантӕм згьоргӕ. Мӕирбег фӕлмӕцыд, рапорт ныффыста ӕмӕ йӕ
арвыстой Латвимӕ артиллерион училищемӕ. Иуцасдӕр рӕстӕджы
фӕстӕ мӕм фыссы: «Бексолтан, ам дӕр зын у, цы бакӕнон?» Ӕз ӕм
ныффыстон: «Ӕвзӕр бӕрӕггӕнӕнтӕ райс ӕмӕ дӕ искуыдӕм арвит-
дзысты сержантӕй». Ӕцӕгдӕр афтӕ бакодта ӕмӕ йӕ Магнитогорскмӕ
арвыстой.
Ӕз иунӕг ирон - архайын концертты. Иу хъазахъагимӕ кӕсӕм
политсатирӕтӕ, ӕмдзӕвгӕтӕ. Ӕз дӕр ӕмӕ уый дӕр уырыссагау рӕвдз
нӕ уыдыстӕм ӕмӕ ма-иу сӕ ноджыдӕр фӕцӕхджындӕр кодтам ӕмӕ-
иу салдӕттӕ худтысты, ӕмдзӕгъд нын кодтой. Афтӕ ныл сахуыр сты,
ӕмӕ-иу ныхас дӕр нӕма загътам, афтӕмӕй нын-иу ӕмдзӕгьд кӕнын
байдыдтой. Краснодары крайкомы хицау Журавковы ӕфсадмӕ ӕрба-
кодтой булкъон дивизийы политотделы хицауӕй. Концертты мӕм каст
ӕмӕ мӕ бирӕ бауарзта. Йӕ «земляк» мӕ хуыдта. Нӕ сармадзан асаст.
Мӕн хуызӕн ӕм ничи арӕхст, ӕмӕ йӕ куы арӕзтой, уӕд йемӕ ӕз уыд-
тӕн ӕрмадзы. Уырдӕм мӕм клубы хицау лейтенант Коровин ныххӕц-
цӕ машинӕйӕ.
- Булкъон Журавков дӕ агуры.
Сласта мӕ. Журавковы фарсмӕ бандон уӕгъд.
- Ӕрбад.
Ӕрбадтӕн.
- Ныртӕккӕ ам Мӕскуыйы Ӕфсӕддон сырхтырысаджын ан-
самбль дӕтдзӕн концерт. Куы фӕуой, уӕд сӕм сценӕмӕ схиздзынӕ
ӕмӕ сын арфӕ ракӕндзынӕ ӕппӕт дивизийы номӕй.
- Мӕнӕ ацы хуызӕнӕй?
- Дӕ бушлат ралас, дӕ рон дӕ хӕдоныл ӕрбабӕтт, мах ӕфсӕддон
адӕм стӕм, бульварыл нӕ бадӕм.
Куыд загъта, афтӕ бакодтон.
Иубон мӕ уроктӕ кӕнын къазармайы. Лейтенант Коровин мӕм
ӕрхӕццӕ.
- Иннӕбоны концертмӕ мӕнӕ ацы ӕмдзӕвгӕ сахуыр кӕн, булкъ-
он Журавков дӕм ӕй рарвыста.
- Дыууадӕс куплеты?! Ӕз уый къуыримӕ дӕр нӕ сахуыр кӕн-
дзынӕн.
Булкъоны афтӕ фӕнды.
Цы гӕнӕн ма мын уыд. Райстон ӕй. Ленинон уатмӕ бацыдтӕн
85
ӕмӕ йӕ кӕсын. Мӕ бон ыл нӕ цӕуы. Мӕ сӕры иу хъуыды фӕзынд.
Фыццаг ӕмӕ фӕстаг куплеттӕ наизусть сахуыр кӕнон, иннӕтӕ та
хорз кӕсын. Ӕцӕгдӕр афтӕ бакодтон. Сценӕмӕ бацӕуӕны бандон мӕ
гӕххӕттимӕ ӕрӕвӕрдтон. Уалынмӕ мӕм сценӕмӕ фӕдзырдтой. Ӕз
уыцы сӕрбӕрзондӕй рацыдтӕн. Залы адӕм нымдзӕгьд кодтой. Ӕз рай-
дыдтон хъӕрӕй дзурын, ӕмӕ фӕсабыр сты. Мӕ куплет фӕдӕн дзырд.
- Бахатыр кӕнут, ферох мӕ ис. Мӕ гӕххӕтт мӕнӕ фӕсценӕйы
бандоныл, рахӕсдзынӕн ӕй ӕмӕ йӕ ӕрхъуыды кӕндзынӕн.
Адӕм афтӕ ӕнхъӕлдтой, ӕз барӕй афтӕ кӕнын худыны тыххӕй
ӕмӕ ӕмдзӕгъд кӕнынц. Рахастон мӕ гӕххӕтт ӕмӕ йӕ хъӕрӕй кӕсын.
Фӕстаг куплетмӕ куы ’рхӕццӕ дӕн, уӕд гӕххӕтт дӕлӕмӕ ӕруагътон
ӕмӕ йӕ уӕндонӕй радзырдтон. Адӕм мӕ ӕмдзӕгъды бын фӕкодтой.
Сӕрӕй сын акуывтон ӕмӕ рацыдтӕн. Коровинӕн фыр худтӕй йӕ цӕс-
сыгтӕ кӕлынц ӕмӕ сӕ къухмӕрзӕнӕй сӕрфы. Куы мӕ ауыдта, уӕд
мыл йӕхи ӕрбаппӕрста.
- Мӕнӕ цы хорз ӕрхъуыды кодтай. Ӕцӕг дӕр дыууадӕс куплеты цы-
быр рӕстӕгмӕ зын сахуыргӕнӕн сты. Молодец! - ӕрбахъӕбыс мӕ кодта.
Мӕхӕдӕг дӕр сулӕфыдтӕн.
* * *
Мӕн ӕфсадмӕ ракодтой театрӕй. Уым мын фыстой ӕртӕ тума-
ны мызд. Цардтӕн афтид цайы донӕй. Мӕ дӕргъ 184 сантиметры, мӕ
уӕз 65 кг. Ам ӕфсады дӕттынц сойджын хӕринаг. Адӕймаджы бон се
’ппӕт бахӕрын дӕр нӕу. Мӕ уӕзыл тынг бирӕ ӕфтыд.
Сакъадахы дохтыртӕ мӕ се ’ппӕт дӕр федтой. Ницы мӕм ссард-
той. Аластой мӕ Бакумӕ, госпитӕльмӕ. Уым мӕ рауын-бауын кӕ-
нынц. Анализтӕ, цыдӕр уколтӕ мын кӕнынц. Сӕйраг дохтыр булкъон
Бейбутовы фӕрсын:
- Дохтыртӕм мӕ цы ралас-балас кӕнынц? Ӕвзӕрӕй мӕм исты
ссардтой?
- Йӕ бӕллӕх дӕр уый у, ӕмӕ дӕм кӕй ницы арынц. Афтӕмӕй та
дӕ уӕзыл ӕгӕр бирӕ ӕфты.
Ӕз ныххудтӕн.
- Ӕндӕр ницы?
- Ницы, - загъта булкъон.
Ӕз ын радзырдтон, цы уавӕрты цардтӕн, уый.
- Ам, куыд ӕмбӕлы, афтӕ хӕрын куы райдыдтон, уӕд мӕхиуыл
фӕхӕцыдтӕн ӕмӕ мӕм ӕдзух дӕр тӕхын цӕуы.
86
Булкъон мӕм лӕмбынӕг байхъуыста, ныффыста гӕххӕтт сакъа-
дахы дохтыртӕм ӕмӕ йӕ, ардӕм мӕ чи сласта, уымӕ радта. Уӕдӕй
фӕстӕмӕ мӕ ӕнцад ныууагътой. Нал мын барынц мӕ уӕз дӕр.
Хаджи ӕмӕ Шурик алы райсом дӕр стадионы згъорынц. Иу хуы-
цаубоны мӕм Хаджи дзуры:
- Цом немӕ. Ам иунӕгӕй цы бадыс.
Ацыдтӕн. Былыл бадын. Хаджи ӕмӕ Шурик стадионы иу зылд
ӕркодтой ӕмӕ мӕ фарсмӕ ӕрбадтысты. Чысыл абадтысты ӕмӕ та
цӕуынц.
- Бексол, цом иу зылд ӕркӕн немӕ.
- Уӕдӕ! Сымах рог дзабырты, ӕз та цырыхъхъыты?
- Омӕ дӕ бон куыд уа, афтӕ тӕхдзынӕ! - зӕгъы Шурик.
- Гъемӕ хорз, тӕхӕм.
Тӕхӕм, тӕхӕм ӕмӕ мӕм Хаджи дзуры.
- Хъус-ма, Бексол, дӕ бон кӕд тагъддӕр тӕхын у, уӕд згъор, мах-
маг ма кӕс.
- Ӕмӕ ӕнӕ сымах разӕй цы кусын?! Тӕхӕм, уӕд иумӕ тӕхӕм.
- Омӕ, дӕ бон цас тагъддӕр тӕхын у, уый бафӕлвар, зӕгъы та
Хаджи.
- Гъемӕ хорз.
Иу зылды ’рдӕг куы скодтам, уӕд ӕз ахӕцыдтӕн размӕ. Мӕ къӕх-
тӕ цырыхъхъыты фӕллайынц, уӕддӕр тӕхын. Фӕтагъддӕр кодтон мӕ
тахт ӕмӕ сӕ ӕнӕхъӕн зылд фӕстейы ныууагьтон.
- Абон уал ӕгъгьӕд фӕуӕд, - загъта Хаджи, - райсом раджы хӕр-
ды размӕ рацӕудзыстӕм.
Алы райсом дӕр згьордтам. Хуыцаубонты згъордтам фылдӕр
рӕстӕг. Ӕрхӕццӕ ис спартакиадӕйы бон. Хаджи ӕмӕ Шурик ацы-
дысты. Ӕз фӕстӕдӕр ссыдтӕн стадионмӕ. Иууылдӕр мӕм куыд
зындаиккой спартакиадӕйы архайджытӕ, ахӕм бынаты ӕрбадтӕн.
Мӕ фӕстӕ дын худ скъӕфджыты лӕуд кӕнынц Хаджи, Шурик ӕмӕ
хистӕр лейтенант.
Хаджи маем дзуры:
- Бексолтан, мах фӕнды, цӕмӕй немӕ тӕхай. Ды махӕй рӕвдздӕр
дӕ тӕхынмӕ. Амӕн дӕр мах загътам. Ма нӕ фӕхудинаг кӕн ацы офи-
церы цӕсты.
Мӕ дзаебӕх бынатӕй мӕ ракодтой, мӕ дарӕс раивтон, ӕмӕ стадио-
ны тӕхынӕввонг ӕрлӕууыдыстӕм. Фӕцыд гӕрах. Ӕз уырдӕм фӕка-
стӕн. Ме ’мбаелттаг агӕппытӕ кодтой ӕмӕ фезгъорынц. Ӕз сӕ фӕсте
асырдтон. Баййӕфтон сӕ. Хаджи маем дзуры:
87
- Махмӕ ма кӕс, дӕ бон цас у, уый бӕрц тагъд тӕх.
Мӕ цырыхъхъыты фӕстӕ ахӕм рог дзабырты, ӕвӕццӕгӕн, мӕ
зӕвӕттӕ мӕ къӕбутыл ӕндзӕвыдысты.
«Гъемӕ уӕ куыд фӕнды, афтӕ кӕнут», - загътон мӕхицӕн ӕмӕ
алвӕстон ноджы тагьддӕр. Ӕнӕхъӕн зылд сӕ фӕсте ныууагътон. Ны-
сан бынатмӕ куы 'рбахӕццӕ дӕн, уӕд мӕм салдӕттӕ ӕрызгъордтой
ӕмӕ мӕ хӕрдмӕ сметой. Ӕппынфӕстаг, мемӕ чи тахт, уыдон дӕр ӕр-
бахӕццӕ сты.
- Федтай, Бексолтан, не’ппагты дӕр фӕсте куыд ныууагътай, - загъ-
та Хаджи ӕмӕ мӕ Шуриккимӕ ӕрбахъӕбыс кодтой. Шуриккитимӕ цы
офицер уыд, уый мӕм ӕрбацыд, фыццаг бынатимӕ мын арфӕ ракодта,
ӕрбахъӕбыс мӕ кодта ӕмӕ загъта: «Дӕ лӕвар дыл ӕмбӕлдзӕн».
Нӕ дзаумагттӕ раивтам ӕмӕ рацӕуӕм. Булкъон Журавков дын
машинӕйы цур лӕууы: «Земляк! Ӕз дӕумӕ ӕнхъӕлмӕ кӕсын. Стыр
бузныг дын, ацырдыгӕй дӕр кӕй фесгуыхтӕ, уый тыххӕй. Дардмӕ
дӕ куы федтон, уӕд мӕ нӕ уырныдта. Загътон, де ’нгӕс у, фӕлӕ ды
дӕхӕдӕг дӕ, ӕмӕ мын у тынг ӕхсызгон», - ӕрбахъӕбыс мӕ кодта, мӕ
сӕрӕн мын аба кодта ӕмӕ машинӕйы сбадт. Цалдӕр боны фӕстӕ мын
радтой шахмӕтты къопп ӕмӕ фондз туманы ӕхца. Фондз туманы ме
’мбӕлттимӕ Бакуйы схардз кодтам. Шахмӕттӕ бӕтӕрейы ныууагътон.
Ӕхсӕвӕры фӕстӕ денджыз схъызыд. Хӕссы стыр уылӕнтӕ.
Тыхджын дымгӕ кӕны, змис цӕстытӕ къахы. Мӕнӕн мӕ сынтӕг ру-
дзынджы цур ӕмӕ йӕ фидар ӕрбахгӕдтон, цӕмӕй рыг ма кӕла мӕ
хуыссӕнмӕ. Схуыссыдыстӕм. Цыдӕр афон дзӕнгӕрӕг ныххостой,
радгӕс къазармайы ныхъхъӕр кодта: «Бӕтӕрей, фӕдис!». Къазармайы
дуар мӕ сынтӕгӕй дард уыд. Мӕ хӕлаф акодтон, мӕ цырыхъхъытӕ
ӕмӕ хӕдонмӕ фӕлӕбурдтон. Изӕрӕй рудзынг сӕхгӕдтон, уый мӕ
ферох. Рудзынг мӕ ныхӕй ныццавтон ӕмӕ агӕпп кодтон. Мӕ быны
фӕцис бӕтӕрейы командир капитан Зубковский. Уымӕ дӕр нӕ фӕка-
стӕн. Нызгъордтон, сармадзаны ӕмбӕрзӕн фелвӕстон, хӕтӕл хӕрдмӕ
систон ӕмӕ ныхъхъӕр кодтон: «Фӕндзӕм сармадзан у хӕстӕввонг!»
Зубковский уӕдмӕ хуыссыд зӕххы. Ныр сыстад. Загътон, бабын
дӕн. Иуӕй, рудзынг ныппырх кодтон, иннӕмӕй, Зубковскийы мӕ
быны фӕкодтон. Ӕнӕмӕнг, гауптвахт!
- Бӕтӕрей, слӕуут! - райхъуыст Зубковскийы цъӕхснаг хъӕлӕс.
Мӕ зӕрдӕ мӕ риуы скатай, слӕууыдыстӕм. Капитан мӕстыхуызӕй
нӕ размӕ рацу-бацу кӕны ӕнӕдзургӕйӕ.
- Диссаг сты нӕ хъуыддӕгтӕ, - райдыдта дзурын хъӕрӕй. -
Иууылдӕр згъордтой къазармайы дуармӕ ӕмӕ уым ныссагъдысты.
88
Курсант Тылатты-фырт та ӕндӕр фӕндаг равзӕрста. Рудзынг йӕ
сӕрыл рахаста, мӕн йӕ быны фӕкодта, фӕстӕмӕ дӕр мӕм нӕ фӕкаст,
афтӕмӕй фыццаг уый йӕ сармадзан ӕхӕстӕввонг акодта!
Шурик мӕм аивӕй дзуры: «Бахаудтӕ дзы, Бексолтан!»
Иннӕтӕ дӕр ӕндзыгӕй лӕууынц.
- Курсант Тылатты-фырт къӕсхуыр у, фӕлӕ нуарджын!
Сонт худт ныккодта:
- Курсант Тылатты-фырт, рахиз рӕнхъӕй!
- Хъусын! - рацыдтӕн.
- За отличное несение службы объявляю благодарность.
Ӕз лӕугӕйӕ аззадтӕн. Ахӕм хабармӕ ӕнхъӕлмӕ нӕ кастӕн,
ӕрӕджиау ма ныхъхъӕр кодтон:
- Служу Советскому Союзу!
Ме 'мбӕлттӕ ныххудтысты. Хаджи ӕмӕ Шурик ӕрбацыдысты.
- Кӕмӕндӕр, дам, йӕ сины саст фӕрӕстмӕ, - загъта Хаджи ӕмӕ
мын ме уӕхск ӕрхоста. Иннӕтӕ дӕр мыл худгӕйӕ ӕрбамбырд сты.
Сакъадахмӕ ӕрбайхъуыст ӕвирхъау уӕззау хабар, амард Советон
Цӕдисы сӕргъы дӕс ӕмӕ ссӕдз азы уӕззау куыст чи фӕкодта, Сове-
тон Цӕдисы алы адӕмтӕ хӕларӕй кӕй руаджы цардысты, зӕххы къори
фашизмӕй чи ссӕрибар кодта, уыцы ӕмбал И.В. Сталин. Адӕм зӕрдӕ-
дзӕф фесты, раст цыма зӕхх сӕнкъуыст ӕмӕ дуне иннӕрдӕм фӕл-
дӕхы. Сӕ зӕрдӕ йыл тынг рыст ӕмӕ куыдтой богь-богъӕй. Стадионы
сӕмбырд мин ӕфсӕддонӕй фылдӕр. Кӕуынц, сӕ цӕссыг калынц. Три-
бунӕмӕ схызт дӕлбулкъон Яновский, полчъы къамандиры хӕдивӕг.
- Ӕмбӕлттӕ! - ныббогъ кодта ӕмӕ иуварс рацыд. Хъӕрӕй кӕуы.
Афтӕ, кӕрӕдзийы фӕдыл иу-цалдӕрӕй схызтысты, сӕ бон дыууӕ ны-
хасы зӕгъын никӕмӕн сси. Уӕдмӕ булкъон Журавков хорз фӕкуыдта,
стӕй схызт трибунӕмӕ. Йӕ ныхас хорз хъуыст микрофонӕй ӕгас ста-
дионыл. Адӕм чысыл фӕхъус сты. Булкъон дзырд куы фӕцис, уӕд та
утӕппӕт адӕм ӕмхуызонӕй ныббогъ кодтой. Ӕгас Советон Цӕдисы
адӕмтӕ йыл зӕрдиагӕй тынг фӕхъыг кодтой.
1954 азы 4 январы ӕрыздӕхтӕн ӕфсадӕй кӕстӕр лейтенантӕй.
Мӕ фыд рынчын. Йӕ уат уазал. Хӕдзары суг нӕй. Дыккаг бон гал
уӕрдоны сифтыгьтон. Ацыдтӕн хъӕдмӕ суг ласынмӕ. Санибайы сӕр-
ты бацыдтӕн. Схызтӕн къуылдыммӕ, ӕрхы былыл ставд тӕрс бӕлас
смӕра ӕмӕ йӕ, ӕвӕццӕгӕн, дымгӕ афӕлдӕхта ӕмӕ йӕ хихтыл хъен
лӕууы. Йӕ къалиутӕ йын ӕрлыгтӕ кодтон, ӕмӕ бӕлас йӕ фарсыл ӕр-
хуыссыд. Йӕ мӕра кӕйонг хӕццӕ кодта, ууылты йӕ цӕхгӕрмӕ алыг
89
кодтон. Ныффазытӕ йӕ кодтон. Самадтон сӕ уӕрдоны, ӕрцӕуын. Са-
нибайы сӕрмӕ куы ӕрбахӕццӕ дӕн, уӕд хъӕдгӕстӕ мӕ размӕ ӕр-
лӕууыдсты бӕхтыл. Иумӕ дзы хъримаг. Хъримагджын мӕ фӕрсы.
- Гӕххӕтт дӕм ис суг ласынӕн?
- Нӕй!
- Уӕдӕ дӕ сугтӕ ракал.
-Ӕз знон ӕрцыдтӕн ӕфсадӕй. Мӕ фыд Тылаттаты Сандыры сӕй-
йӕфтон, уазал уаты рынчынӕй хуысгӕйӕ.
Кӕд мӕ, зӕгъын, Сандыры коймӕ ауадзиккой. Дыууӕ лӕджы дӕр
хорз зыдтон. Мӕ фыд сӕ-иу нӕхимӕ арӕх ӕрбахуыдта. Ныр ӕй сӕхи
ӕнӕзонӕг скодтой.
- Раздах дӕ гал ӕмӕ дӕ сугтӕ Санибайы хъӕусоветы дуармӕ ра-
кал, - дзуры, хъримаг мӕнмӕ даргӕйӕ.
Фырмӕстӕй мӕ цӕстытӕ адон сты. Фӕрӕт фелвӕстон.
- Нӕ сӕ ракалдзынӕн! Галмӕ уӕ хӕстӕг чи 'рбацӕуа, уымӕн та
фӕрӕт йӕ сӕры ныссадздзынӕн!
Галыл ахӕцыдтӕн ӕмӕ ацыдтӕн. Уыдон лӕугӕйӕ баззадысты.
Ӕрластон сӕ хӕдзармӕ ӕмӕ дзы бирӕ ныссастон. Суг-арӕхӕй бан-
дзӕрстам арт, ӕмӕ уат бахъарм. Дыккаг бон раздӕр ацыдтӕн. Мемӕ
аластон ӕфсӕйнаг цурчытӕ, стыр дзӕбуг ӕмӕ йын йӕ иннӕ ӕрдӕг
ныффастон. Самадтон уӕрдон ӕмӕ ӕрцыдтӕн хӕдзармӕ. Ничи мыл
амбӕлд хъӕдгӕстӕй. Мӕ фыдӕн хъӕдгӕстимӕ фембӕлд нӕ загътон,
зын ын куы уа, уымӕй тӕрсгӕйӕ.
Иурайсом нӕм бригадир Моргуаты Шатто ӕрбацыд:
- Уӕ нартхоры хай нырмӕ ӕнӕтынд у ӕмӕ йын цы уӕ зӕрды ис?
Шатто зыдта, мӕ фыд уатон рынчын у, уый, уӕддӕр ын нартхор
тонинаг бахай кодта. Мӕнӕн уыд хъыг.
- Шатто, нӕ хай мын бацамон, ӕз ӕй ӕртондзынӕн, - загътон ӕз.
Бацамыдта мын нӕ хай. Нӕ фӕйнӕ фарс иннагты хӕйттӕ тынд. Сӕ
кӕритӕ мӕм хӕстӕг. Райсомӕй раджы ныццыдтӕн галуӕрдонӕй. Рай-
дыдтон тонын ӕмӕ сӕ уӕрдоны гуыфӕйы ӕвгӕнын. Байдзаг гуыффӕ,
ӕнӕтынд нартхор кӕрдын ӕмӕ дзы дзӕбӕх самадтон, нӕ хӕдзармӕ
сӕ сластон. Афтӕ алы бон дӕр нартхор тыдтон, ӕнӕтынд нартхор кар-
стон ӕмӕ йӕ нӕ хӕдзармӕ ластон, цалынмӕ нӕ хай тынд нӕ фӕцис,
уӕдмӕ. Иу бон мӕ Шатто фӕрсы:
, - Бексолтан, уӕ хай сыгъдӕг ӕртыдтай, фӕлӕ йын йӕ нартхор цы
фӕкодтай?
- Сыхӕгты кӕритыл сӕ фӕкодтон, - загътон ӕз.
90
Мӕ фыд фӕдзӕбӕх. Сыстад йӕ сынтӕгӕй. Змӕлын райдыдта
кӕрты. Зилы фосмӕ йӕхӕдӕг. Ӕз дӕр бацыдтӕн театрмӕ. Кусын. Иу
роль мын иннӕйы фӕдыл дӕттынц.
* * *
1953 аз. Цӕлыккаты Мӕирбег ӕвӕры Гальдонийы фыст пьесӕ
«Уазӕгдоны хицау» (Мирандалинӕ). Мирандалинӕйы ролы хъазы
Уӕрӕсейы адӕмон артисткӕ Икъаты Серафин. Фабрицио - Миранда-
линӕйы уарзон - Тылаттаты Бексолтан. Маркиз - Уӕрӕсейы адӕмон
артист Сланты Къоста. Кавалер - Уӕрӕсейы сгуыхт артист Цӕрукъа-
ты Алыксандр. Архайы ма дзы Галазты Виктор. Се ’ппӕт дӕр зынд-
гонд артисттӕ. Диссаджы сурӕттӕ сарӕзтой.
Икъаты Серафины сгуыхтдзинӕдтӕ зонынц канд Ирыстоны нӕ,
фӕлӕ Мӕскуыйы, Хуссар Иры ӕмӕ сыхаг республикӕты. Ӕз та хъӕук-
каг лӕппу, нырма ныр фӕдӕн скъола каст, ӕмӕ мӕ ӕрбахуыдтой театр-
мӕ. Симӕмӕ комкоммӕ бакӕсын дӕр ӕфсӕрмы кодтон, уымӕн ӕмӕ
мӕнӕй бирӕ хистӕр уыд. Ӕфсӕрмы кодтон йӕ астӕуыл ын фӕхӕцын,
ӕмӕ йӕ къодахыл алӕууын кӕнын, уарзын дӕ зӕгьын. Иу хатт мын
Серафин йӕхӕдӕг дӕр бауайдзӕф кодта:
-	Бексолтан, куыд Симӕ, афтӕ мӕ ма уарз, фӕлӕ мӕ куыд Миран-
далинӕ, афтӕ цӕуылнӕ уарзыс?
Уыцы уайдзӕфы фӕстӕ йӕ разы зӕххы скъуыды куы аныгъуылда-
ин, уӕд мын ӕнцондӕр уыдаид.
Фӕстаг ӕркасты нӕм уыдысты Культурӕйы министрады
кусджытӕ. Уыдон загътой: «Спектакль хорз у, нӕ зӕрдӕмӕ фӕцыд.
Ӕрмӕст Фабрициойы уарзондзинад Мирандалинӕмӕ фаг нӕу». Фыр-
ӕфсӕрмӕй мӕхи цы фӕкодтаин, уымӕн ницыуал зыдтон.
Ӕркасты фӕстӕ мӕ Мӕирбег фӕурӕдта:
-	Бексолтан, ма ацу. Иумӕ ацӕудзыстӕм.
Стыр уынджы цырӕгьты рухсмӕ цӕуӕм ӕнӕдзургӕйӕ. Ӕз мӕ-
хинымӕр хъуыдытӕ кӕнын: «Ныртӕккӕ мын зӕгьдзӕн, дӕ куыст нӕ
рауад ӕмӕ дӕ уӕгъд кӕнын ацы ролӕй». Уый бӕсты мын Мӕирбег
загъта.
-	Бексолтан, кӕд дын, скъолайы ахуыр кӕнгӕйӕ, дӕ зӕрдмӕмӕ чи
цыд, ахӕм чызг уыд, уӕд Серафины бӕсты уый дӕ цӕстытыл уайын
кӕн ӕмӕ дын уый феххуыс кӕндзӕн.
Ӕхсӕв-бонмӕ нӕ бафынӕй дӕн. Хъуыдытӕ кодтон. Скъолайы
сусӕгуарзт кӕй кодтон цалдӕр азы, «уарзын дӕ» кӕмӕн нӕ загътон,
91
уый ныр Серафины бӕсты куыд сӕвӕрон? Ӕппынфӕстаг мӕхи сразы
кодтон Мӕирбеджы ныхӕстыл. Уый у тынг дӕсны режиссёр. Уарзы
ӕрыгӕттимӕ кусын, фыдӕбон кӕнын. Ӕрыгон актёрӕн йӕ миддуне
райхалын ӕмӕ, кӕцырдӕм фӕтӕрк кӕндзӕн, уый базоныныл. Кусӕм
спектаклыл.
Серафинмӕ кӕсгӕйӕ, архайын мӕ уарзон чызджы сурӕт уыны-
ныл. Чысылгай мӕ къухы ӕфтын байдыдта Мӕирбеджы ныхас ӕххӕст
кӕнын. Афтӕ йӕ бауарзтон, ӕмӕ мӕм балкъонмӕ куы сдзуры, Фабри-
цио, зӕгьгӕ, уӕд хъуыды дӕр ницӕуыл акӕнын, афтӕмӕй дыккаг
уӕладзыгӕй ӕргӕпп кӕнын йӕ размӕ. Афтӕ мын феххуыс сты Мӕир-
беджы ныхӕстӕ. Серафины дӕр бауырныдта, ӕцӕгдӕр ӕй кӕй уар-
зын! Министрады кусджытӕ ницыуал фау хӕссынц спектакльмӕ.
* * *
Театр йӕхи сцӕттӕ кодта Уӕлладжырмӕ, шахтёрты поселоктӕ
- Мызур, Садон, Зджыд ӕмӕ Буронмӕ спектакльтӕ ӕвдисынмӕ.
Уыд ноябрь. Уыцы мӕй Ирыстоны ӕдзухдӕр вӕййы хъарм рӕстӕг.
Хистӕртӕ йӕ фӕхонынц «ӕнӕбындз сӕрд». Фӕлӕ ныл ӕрдз гадз-
рахатӕй рацыд. Нӕ цӕуынӕй дыууӕ боны размӕ ӕхсӕвы мит зӕхх
ӕрӕмбӕрзта. Дыккаг бон арв асыгъдӕг мигьтӕй, ӕмӕ хур йӕ цалхы-
дзагӕй ӕркаст. Фӕндӕгтӕ асыгъдӕг сты, миттӕ атадысты. Махӕн
ӕнӕ цӕугӕ нӕ уыд. Шахтёртӕ нӕм ӕнхъӕлмӕ кӕсынц. Сбадтыстӕм
нӕ «драндулеты». Цӕуӕм. Фӕстаг бандоныл бадӕм Таугазты Гаврил,
Хаситы Аллӕ, Цӕрукъаты Алыксандр ӕмӕ ӕз, Тылаттаты Бексолтан.
Къардонӕй куы ахызтыстӕм, уӕд Аллӕ сабыр базарыд, хистӕрты
куыннӕ хъыгдарӕм, афтӕ. Мах ын ӕртӕйӕ бахъырныдтам. Иу зарӕг
иннӕйы ивы.
Фӕхӕццӕ кӕнӕм Ӕрыдонмӕ. Икъаты Симӕ нӕм радзырдта:
- Цы фӕхъус стут? Зарут!
Мах та ӕфсӕрмы кодтам, кӕд сӕ хъыгдарӕм хистӕрты, зӕгъгӕ.
Ӕрыдонӕй куы ахызтыстӕм уӕд та Аллӕ базарыд. Тӕмискъмӕ бахӕц-
цӕ стӕм. Сондоны тӕф нӕм куы ‘рбакалд, уӕд нӕ зарын банцад. Мӕ
зӕрдыл ӕрбалӕууыд, дыууӕ азы размӕ ардӕм куы 'рбахӕццӕ стӕм
ӕмӕ ацы смаг мӕ фындзмӕ куы ‘рбакалд, уӕд Ирӕмӕ цы тарӕрфыгӕй
бакастӕн, уый. Ныр дӕр ма дзы кӕнын ӕфсӕрмы. Бахӕццӕ стӕм Мы-
зурмӕ. Ахсӕв ам ӕвдисӕм Хъайттаты Сергейы фыст пьесӕ «Тайму-
раз». У уазал. Хӕстӕг хӕхтыл мит нӕ атад. Фӕндӕгтӕ сты бырынцъаг.
Адӕм тынг бирӕ ӕрӕмбырд клубмӕ. Дыккаг бон Зджыдмӕ ласӕм
92
Гальдонийы фыст пъесӕмӕ гӕсгӕ ӕвӕрд спектакль «Уазӕгдоны хи-
цау» («Мирандалинӕ»). Уӕзласӕн машинӕйы нӕ баластой Зджыдмӕ
фӕхӕрдгӕнӕнмӕ. Уырдыгӕй уӕлӕмӕ къӕдзтӕ-мӕдзтӕ фӕндагыл
ссӕуынмӕ йӕ ныфс ними хаста шофыртӕй. Бынӕй лӕууы трактор. Йӕ
фӕдыл баст стыр хъӕдын дзоныгъ, хос ӕвӕрд дзы. Мах, нӕлгоймӕг-
тӕ, сфӕнд кодтам фистӕгӕй ссӕуын, фӕлӕ мӕм Симӕ фӕдзырдта:
- Бексолтан! Ардӕм-ма рауай. Мӕнӕ-ма мӕ фарсмӕ ’рбад ӕмӕ
мыл хӕц.
Цы гӕнӕн ма мын уыд. Ме 'мбӕлттӕм ма иу каст скодтон ӕмӕ
ӕрбадтӕн Симӕйы фарсмӕ. Аня ӕрбадт мӕ иннӕ фарс ӕмӕ мын мӕ
цонгыл хӕцы. Трактор скуыста ӕмӕ нӕ йӕ фӕздӕг калгӕ фӕласы. Фӕ-
зилӕнмӕ куы бахӕццӕ вӕййӕм, уӕд мыл дыууӕрдыгӕй ныддӕвдӕг
вӕййынц Симӕ ӕмӕ Аня, хауынӕй фӕтӕрсынц.
Схӕццӕ стӕм хохы сӕрмӕ. Митӕй ӕмӕхгӕд. Уазал. Дымгӕ
къуыс-къуыс кӕны. Змӕлӕг нӕй. Загътам, ними нӕм уыдзӕн. Изӕрӕй
шахтёртӕ сменӕйӕ схызтысты, цӕрджытӕ дӕр сӕ хъарм хӕдзӕрт-
тӕй рацыдысты, ӕмӕ клубы зал байдзаг адӕмӕй. Спектаклы фӕстӕ
фӕтагъд кодтам нӕ хъарм бынӕттӕм, фӕлӕ нӕ джызӕйлаг лӕппутӕ
Гуыдиаты Гугу, театры хистӕр администратор Гуыдиаты Русланы ӕф-
сымӕр, ӕмӕ Гасситы лӕппу хуыссын нӕ бауагътой. Сарӕзтой нын хорз
ӕгасцӕуӕй. Фӕбадтыстӕм ӕнафонтӕм ӕмӕ нӕхи ӕруагътам нӕ хуыс-
сӕнты. Къоста ӕмӕ Виктор иу уаты, Алыксандр ӕмӕ ӕз иннӕ уаты.
Райсомы иууылдӕр сбадтыстӕм дзоныгьы, уыдыстӕм ӕрмӕст
ӕхсӕз, ӕмӕ нӕ трактор сабыргай нылласта коммӕ. Уым сбадтыстӕм
уӕзласӕн мӕшинӕйы, ӕмӕ нӕ ныххӕццӕ кодта Мызуры уазӕгдонмӕ.
Ардыгӕй нӕ ластой Садон ӕмӕ Буронмӕ спектакльтӕ ӕвдисынмӕ.
Алы посёлочы дӕр шахтӕты куыстой Ирыстоны ӕппӕт хъӕутӕй
ӕвзаргӕ фӕсивӕд. Сӕ царды бонтӕ ӕрвыстой хъӕздыг ӕмӕ хъӕлдзӕ-
гӕй. Сӕ зард, сӕ фӕндырдзагъды рӕсугьд зӕлтӕ нӕрыдысты Уӕл-
ладжыры кӕмтты. Шахтӕйӕ-иу чи схызт, уый-иу цыд клубмӕ, хихъ-
ӕппӕрисадон къордтӕм - чи кафынмӕ, чи зарынмӕ, чи фӕндырӕй
цӕгьдынмӕ. Уыцы курдиатджын фӕсивӕды Садоны стыр клубмӕ
ӕмбырд кӕнын райдыдта раздӕр Алагиры адӕмон театры артист Зӕн-
джиаты Валери. Уый ахӕм аивадон къордтӕ сарӕзта, ӕмӕ сӕ дӕсны-
дзинад ӕгас Советон Цӕдисыл нӕрыд. Алы ранӕй дӕр стыр кадимӕ
здӕхтысты Ирыстонмӕ. Абон дӕр уыцы фӕсивӕды рӕсугьддзинад
адӕмы зӕрдӕтӕй нӕ хицӕн кӕны. Сӕ зарӕг «Шахтёры Садона». За-
рыд ӕй Бутаты Петя, радиойӕ дӕр ӕй арӕх лӕвӕрдтой.
93
* * *
Кусын, фӕлӕ ме ’ртӕ туманы мызд ничердӕм фаг кӕны. Нӕдӕр
фатерӕн, нӕдӕр хӕрынӕн. Мӕ ныййарджытӕн дӕр хъӕуы ӕххуыс,
фӕлӕ цӕмӕй? Уыцы рӕстӕг газет «Рӕстдзинад»-ы фӕзынд хъусынгӕ-
нинаг «Хъобаны гом кӕны ӕхсӕзмӕйон хъӕууонхӕдзарадон учили-
ще комбайнерты ӕмӕ трактористты хайӕдтимӕ. Ӕмдзӕрӕн, хӕринаг
- лӕвар, стӕй ма стипенди дыууӕ сӕдӕ сомы». Мӕ зӕрдӕмӕ фӕцыд.
Афыстон курдиат театры сӕйраг режиссер Брытъиаты Зариффӕмӕ,
цӕмӕй мӕ суӕгьд кӕна. Уый мын мӕ курдиат аскъуыдтӕ кодта, стӕй
мӕм фӕдзырдта.
- Бексолтан! Ӕз дӕ театрӕй нӕ ауадздзынӕн. Ды йӕ дӕхӕдӕг дӕр
нӕ зоныс, - мӕ риу мын бахоста, - мӕнӕ дын ам цы стыр курдиат
ӕвӕрд ис, уый. Ӕз та йӕ хорз зонын ӕмӕ йӕ хъуамӕ раргом кӕнон,
адӕмӕн ӕй фенын кӕнон.
- Зариффӕ, Хъобаны гом кӕнынц ӕхсӕзмӕйон училище, ӕмӕ
уырдӕм бацӕуон. Цӕмӕй истӕуыл хӕст уон. Мӕн дӕр ме’мбӕлтты
хуызӕн театрӕй куы арвитат, уӕд цы фӕуыдзынӕн?
- Фыццаджыдӕр, дӕу мӕ удӕгасӕй театрӕй ничи арвитдзӕн.
Дыккаджы та - ды де ’мбӕлттыл дӕхи ма бар. Хорз, уӕгъд дӕ кӕнын
ӕхсӕз мӕйы ӕмгъуыдӕй. Ӕнхъӕлмӕ дӕм кӕсдзынӕн.
Райстой мӕ трактористты хайадмӕ. Сӕвзӕрстой мӕ фӕскомцӕ-
дисы организацийӕн секретарӕй ӕмӕ трактористты хайадӕн ста-
ростӕйӕ. Ӕмдзӕрӕнӕй хӕрӕндонмӕ ахуыргӕнинӕгты кодтон рӕн-
хъӕй, стӕй фӕстӕмӕ дӕр рӕнхъӕй ӕфсӕддонты хуызӕн.
Хъобаны ма не ’рвадӕлтӕ Бытъатӕй цӕры ӕртӕ хӕдзары. Алчи-
дӕр мӕ хуыдта сӕхимӕ, рӕвдыдтой мӕ.
Ноджы нӕ хӕрӕфырт Шанаты куырм Уари. Ӕппындӕр цӕстӕй
нӕ уыдта. Куы фехъуыста, ӕз уым ахуыр кӕнын, уый, уӕд йӕ фырт
Чермены ӕрӕрвыста, ӕмӕ мӕ схуыдта сӕхимӕ. Тынг мыл бацин код-
той. Йӕ бинойнаг Сӕлибӕ нын хорз фынг ацарӕзта, ӕмӕ бадӕм. Уари
мын йӕ хабӕрттӕ фӕдзырдта. Хъримаг ыл куыд феваст ӕмӕ куыд ба-
куырм. Ӕрыгонӕй фӕстӕмӕ, зӕронд лӕгтӕй цы хъуыста, цы таурӕгъ-
тӕ кодтой, уыдон райдыдта фыссын. Фысгӕ йӕхӕдӕг нӕ кодта, ӕр-
мӕстдӕр дзургӕ, фысгӕ йын кодтой ӕхцайыл. Йӕ гонорарӕй йӕхимӕ
ницы зад. Бинонты та хъуыд дарын, дыууӕ лӕппуйы ӕмӕ чызг.
Кӕй зӕгьын ӕй хъӕуы, ӕз ын зӕрдӕйӕ фӕтӕригъӕд кодтон.
- Уари, ӕз дын феххуыс кӕндзынӕн фыссынмӕ. Ӕрмӕст ӕхсӕ-
выгӕтты. Бон ахуыр кӕндзынӕн ӕмӕ мӕ не 'вдӕлдзӕн, фӕлӕ ӕхсӕв
фысдзыстӕм.
94
Баныхас кодтам. Райдыдтам фыссын «Тугвӕндаг». Уари - дзур-
гӕ, ӕз - фысгӕ. Ольгинскӕйы хъӕуӕй чызг раскъӕфтой. Хъӕуы фӕ-
сивӕд ӕд хӕцӕнгӕрзтӕ сӕ фӕдыл рафӕдис кодтой. Кӕрӕдзи цӕгъдгӕ
Куырттаты коммӕ куы бахӕццӕ сты, уӕд Уари ӕрфынӕй. Ӕз Куырт-
таты ком хорз зыдтон ӕмӕ таурӕгъ кӕронмӕ ахӕццӕ кодтон, куыд ӕй
ӕмбӕрстон афтӕ. Уари куы райхъал, уӕд ын ӕй бакастӕн. Кӕд йӕ
зӕрдӕмӕ нӕ фӕцыд, уӕддӕр, мӕ зӕрдӕхудты нӕ бацӕугӕйӕ, загъ-
та: «Уадзӕм ӕй афтӕмӕй». Ӕрцыдысты йӕм фысджытӕ Мамсыраты
Дӕбе, Цӕгӕраты Максим, Дарчиты Дауыт. Дӕбе фӕрсы Уарийы: «Цы
дӕм ис ногӕй?» Ӕз сын ӕй бакастӕн. Максим афтӕ бакодта.
- Хорз у, фӕлӕ кӕронмӕ хӕстӕг де ’взаджы хъӕд аивтай.
Уари бахудт.
-	Ӕз уыцы рӕстӕг ӕрфынӕй дӕн, ӕмӕ йӕ мӕ мады ’фсымӕр Бек-
солтан ахӕццӕ кодта кӕронмӕ, ӕмӕ йӕ афтӕмӕй ныууагътам.
-	Фыстӕй хорз фыст у, ӕрмӕст ӕвзаджы хъӕд ӕндӕр у, - загьта
Дӕбе, ӕмӕ иууылдӕр бахудтысты. Афтӕмӕй баззад. Суанг мыхуыры
дӕр афтӕмӕй рацыд.
* * *
Ахуыры фӕстӕ мӕ училищейы ныууагътой мастерӕй. Хъобаны
сӕрмӕ бӕрзонд фахсыл колхозӕн уыд хуымгӕнинаг. Зӕхх ӕгӕр къул
уыд, ӕмӕ йӕм йӕ ныфс ничи хаста хуым кӕнынмӕ. Хӕрдмӕ трактор
куы стардтаис, уӕд та дзы, ӕнӕ рафӕлдӕхгӕйӕ, разилӕн нӕ уыд. Ӕз
бавдӕлдтӕн ӕмӕ трактор фӕстӕрдӕм стардтон, гутӕттӕ ӕруагьтон
ӕмӕ йӕ ӕрхахх кодтон. Афтӕмӕй уыцы фахс изӕрмӕ бахуым кодтон.
Бригадир Хӕмӕтхъан куы ссыд, куы федта уыцы стыр фахс рӕсугъд
хуымгондӕй, уӕд ныддис кодта. Фӕарфӕтӕ мын кодта.
Нӕ ахуыргӕнӕг Хъаныхъуаты Махар мын афтӕ:
- Цӕрджытӕ курынц, цӕмӕй сын сӕ зӕххы гӕбӕзтӕ бахуым
кӕнай.
- Уыдон гыццыл гӕбӕзтӕ сты, хицӕнтӕй сын хуымгӕнӕн нӕй.
- Куыд гӕнӕн ис, афтӕ сын бакӕн.
Ӕз сӕ цӕхгӕрмӕ ӕмхуызонӕй бахуым кодтон, стӕй сӕ сӕхӕдӕг
фӕдихтӕ кодтой.
Иу бон зилын мӕ трактормӕ, сыгъдӕджытӕ йӕ кӕнын. Уыцы
рӕстӕг нӕм партийы райкомы ӕртыккаг секретарь Дулаты Костя ӕр-
бацыд бидаркӕйы. Уӕд машинӕтӕ нӕ уыд. Афӕрстытӕ мӕ кодта, чи
дӕн, цы дӕн, ам цы кусын, кӕцон дӕн?
95
- Мах дӕу хуызӕн лӕппу тынг хъӕуы фӕскомцӕдисы райкоммӕ.
Бацыд директормӕ, суӕгьд мӕ кӕнын кодта ӕмӕ мӕ йемӕ бидар-
кӕйы аласта Джызӕлмӕ. Райдыдтон кусын. Кусӕм иумӕ: Барахъты
Ӕхболат - фыццаг секретарь, Хъыргъаты Костя - дыккаг, ӕз - ин-
структор ӕмӕ Коцойты Лерӕ - хыгъды хицау. Кусӕм зӕрдиагӕй. Ӕр-
зылдтӕн районы ӕппӕт хъӕутыл дӕр. Сбӕрӕг кодтон, цы уавӕрты
сты фермӕтӕ, кӕркдӕттӕ, ӕхсыры ӕрдыгъд кӕм цас у.
Ӕрцыд нӕм фӕскомцӕдисы обкомы фыццаг секретарь Айдарты
Георги. Мӕ куысты фӕдыл мӕ фӕфӕрстытӕ кодта. Мӕ дзуӕппытӕ йӕ
зӕрдӕмӕ фӕцыдысты. Йӕ къухтӕ кӕрӕдзиуыл ӕрхоста:
- Ай диссаг нӕу?! Горӕтгӕрон районы куыст ӕппындӕр нӕ цӕуы
ӕмӕ сӕм мотоцикл. Хорз чи кусы, уый та фистӕгӕй зилы хӕхтӕ,
хъӕутӕ ӕмӕ быдыртыл.
Цалдӕр боны фӕстӕ мӕм фӕдзырдтой фӕскомцӕдисы обкоммӕ.
- Ӕрбацу ӕмӕ дӕ мотоциклет атӕр.
Ӕрбатардтон ӕй ӕмӕ ӕрцардтӕн. Ӕз ӕнӕ уый дӕр куыстон зӕр-
диагӕй. Сайӕн куыст нӕ зыдтон. Ныр мӕ куыст ноджы фӕхуыздӕр
уыдзӕн. Георги бузныг уыд мӕ куыстӕй. Райкоммӕ-иу куы ӕрцыд,
уӕд-иу афарста.
- Бӕтӕйы фырт кӕм ис? - афтӕ мӕ хуыдта.
Иу бон нӕм райкоммӕ иу рӕсугьд, бӕрзонд, хӕрзконд чызг ӕр-
бауад. Коцойты Лерӕимӕ аныхӕстӕ кодта ӕмӕ тагьд-тагьд ацыд.
Лерӕйы фӕрсын:
- Ацы чызг цыджын у?
Лерӕ ныххудт:
- Цӕхӕраджын!
Йӕ фыццаг фендӕй мӕ зӕрдӕмӕ фӕцыд. Хъӕу горӕт нӕу, мый-
йаг, арӕх дӕр ӕмбӕлдыстӕм. Хъӕуы лӕппутӕй йыл бирӕтӕ дзырд-
той, фӕлӕ никӕмӕн сразы. Ӕз мӕ уарзт риуы ӕмбӕхстӕй дарын.
Райдыдтой районы фестивальмӕ цӕттӕгӕнӕн куыстытӕ. Мах
Таняимӕ иумӕ кодтам кӕсгон кафт. Симгӕ дӕр кодтам иумӕ, ӕмӕ йӕ
цонгӕй цавӕрдӕр диссаджы хъармдзинад хъардта мӕ зӕрдӕмӕ. Таня
дӕр уыд бӕрзонд, ӕмӕ-иу ирон дарӕсты куы ‘рлӕууыдыстӕм сим-
ды, уӕд-иу иууылдӕр махыл дис кодтой: «Куыд рӕсугъд фидауынц
иумӕ!»
Мӕ зӕрдӕмӕ тынгӕй-тынгдӕр цӕуын райдыдта. Зӕгъгӕ йын ни-
цыма кодтон, фӕлӕ мӕм афтӕ каст, цыма мын мӕ зӕрдӕйы ахастдзи-
над йӕхӕдӕг дӕр ӕмбары. Сфӕнд кодтон йӕ бинонтӕн мӕхи фенын
кӕнын. Баныхас кодтам Таняйӕн йӕ хистӕр хо Соняйы лӕг Хетӕгка-
96
ты Хазбиимӕ Къардоны фембӕлын. Ӕз ныццыдтӕн Таняимӕ кусӕг
Куындыхаты Верӕйы ӕфсымӕр Хъазыбегимӕ, фӕлӕ Хазби не ссыд,
фӕсайдта мӕ. Хъыг мын уыд.
- Хъазыбег, цы уа, уый уӕд! Цом нӕхӕдӕг.
Таняйы ныхӕстӕм гӕсгӕ зӕронд фӕндагыл доныбыл фыццаг
хӕдзар уыдоны у. Ныццыдыстӕм.
- Хъазыбег ам бауром. Уӕртӕ уыцы хӕдзарӕй бедра ракур ӕмӕ
дӕ машинӕйы дон ныккӕн.
- Мӕ машинӕйы дон нӕ хъӕуы.
- Гъемӕ хорз! Мӕ машинӕйы хъӕуы. Бацыдтӕн ӕмӕ дуар бахо-
стон. Рахызт мӕм рӕстӕмбис кары сылгоймаг.
- Уӕ изӕр хорз уӕд. Бахатыр кӕн, бедра нын нӕ авӕрдзынӕ ма-
шинӕйы дон акӕнынӕн?
- Цӕуылнӕ? - загъта сылгоймаг. Ӕмӕ уайтагъд бедраимӕ фездӕхт.
- Бахатыр кӕнут, фӕлӕ кӕмӕй стут?
- Хъаратӕй.
- Хъаратӕй? Ӕмӕ уӕд Хъараты Таняйы нӕ зоныс?
- Ау, мӕ хойы куыннӕ зонын?!
- Таня мӕнӕ Хъазыбеджы хоимӕ иумӕ кусынц. Мах та иумӕ
кафӕм хихъӕппӕрисадон къорды.
- Джызӕйлӕгтӕ стут?
- Сыгъдӕг джызӕйлӕгтӕ.
- Уӕдӕ уӕд мидӕмӕ рахизут!
- Нӕ! Аив нӕ уыдзӕн! Куыд уӕ батыхсын кӕнӕм?!
- Ницӕмӕй нӕ батыхсын кӕндзыстут. Нӕ бӕрӕгбоны фынг ӕвӕрд у.
Хъазыбег тынг ныфсӕрмы. Уыйхыгъд ӕз та мӕхи къӕйных дард-
тон, цӕмӕй мыл ма фӕгуырысхо уой. Хорз абадтыстӕм ӕмӕ рацыды-
стӕм.
Джызӕлдон ӕмӕ Орджоникидзейы районтӕ байу кодтой. Мах
районы кусджытӕн сӕ фылдӕр Къардонмӕ аивтой. Ӕз ӕмӕ Таня дӕр
Къардоны кусын райдыдтам.
Иу хуыцаубон Таня сӕхимӕ ныццыд. Йӕ хистӕр хо Дуня йӕ
фӕрсы:
- Ӕрӕджы нӕм де ’мкусаеджы ӕфсымӕр Хъазыбег йе ’мбал
Бексолтанимӕ уыдысты. Хъазыбег тынг ӕфсӕрмыгӕнагӕй, тынг
уӕзданӕй йӕхи равдыста. Хъазыбегимӕ уе ’хсӕн исты ис?
Таня ныххудг
- Хъазыбегимӕ ницы, Бексолтанимӕ - о! Дзырдта мын ӕй. Йӕхи
барӕй къӕйных дардта, цӕмӕй йыл ма фӕгуырысхо уат.
7 Царды фӕндӕгтыл
97
- Кӕс-ма уыцы хинӕйдзагмӕ! - худынц.
Нырвыстам минӕвӕрттӕ. Хӕдзары хистӕр нӕлгоймаг Таняйӕн
йӕ хистӕр у. Амырхан фысвосы фермӕйы хицау у ӕмӕ Хъызлары ис.
Тагъд сӕ хохмӕ тӕрдзысты. Ӕмӕ уӕд уыдзӕн хӕдзары. Ахӕм дзуап-
пимӕ ссыдысты минӕвӕрттӕ. Цыбыр рӕстӕджы фӕстӕ мӕ фыды
’фсымаер Гога дыууӕ лӕгимӕ ныццыд, ӕмӕ бафидыдтой. Схастам
аёй. Чындзӕхсӕв скодтам. Дыккаг бон ӕй Гога йӕхимӕ сдзурын кодта.
Дзыцца йын йӕ сӕрбӕттӕн сисын кодта.
- Афтӕмӕй рӕсугьддӕр фидауыс, мауал ӕй ныккӕн. Райсомӕй
ӕз раздӕр цыдтӕн куыстмӕ, ӕмӕ-иу хӕрыныл куы 'рбадтӕн, уӕд-иу
Дзыцца хуыссӕнӕй йӕ къухы аууонӕй ракаст ӕмӕ-иу хъӕр кӕнын
райдыдта.
- Таня! Таня!
Таня-иу ӕм ӕрбазгъордта.
- Цы кӕныс, Бабу?
- Уӕртӕ-ма Бексолы фарсмӕ ’рбад, ӕмӕ иумӕ бахӕрут. Уымӕн
дӕр йӕ хӕрд йӕ фарсыл бахӕца.
Искуыдӕм цӕуӕм, уӕд-иу афтӕ:
- Иумӕ-ма ацӕут, ӕмӕ уӕм ӕз фӕсте акӕсон, цымӕ куыд фидаут.
Ӕдзухдӕр иумӕ куы уыдаиккам, уый йӕ фӕндыд. Зӕронд царды
ӕгъдӕуттыл хӕст нӕ уыд. Зӕрдӕрыст сӕ уыд ӕмӕ сыл худгӕ кодта.
Иубон Таняимӕ горӕтӕй ӕрбацыдыстӕм. Тигъыл уынджы нӕхирдӕм
куы фӕзылдыстӕм, уӕд нӕм уынджы фаллаг фарсӕй Хъесаты рудз-
гуыты бынӕй быруйы сӕрты чидӕр хъӕр кӕны:
- Гъей! Уӕхӕдӕг стут?
- Гъей! Нӕхӕдӕг стӕм! Ӕндӕр нӕ ничи хъӕуы, - бахъӕр сӕм
кодтон ӕз, ӕмӕ ныхъхъус сты.
Дзыццайӕн ӕй рахъаст кодтон. Уый дын афтӕ бакодта:
- Хъуыды дӕр сӕ ма кӕнут. Уыдон уӕм хӕлӕг кӕнынц. Уӕ царды
кой кӕнут.
Фыццаг аз нын сывӕллон нӕ рацыд. Мӕ фыд загьта.
- Ацы хӕдзары сывӕллон куы нӕ уа, уӕд уе ’ппӕты дӕр мӕ хӕ-
дзарӕй фӕсурдзынӕн.
Таня дыккаг аз уыд ӕнхъӕлцау. Йӕ буар ӕй тынг хордта. Нӕ сы-
хаг ус Торчынты Сона дын афтӕ бакодта: «Уагӕры йын цавӕр даргъ
сӕрыхъуынтӕ ис?». Ӕцӕгӕй дӕр сывӕллон куы райгуырд, уӕд ын
уыд сатӕгсау даргъ, къӕбӕлдзыг сӕрыхъуынтӕ. Арӕндоны кусджытӕ
йыл дис кодтой: «Ахӕм даргъ дзыккуимӕ нӕм фыццаг хатт райгуырд
98
сывӕллон». Диссагӕн ӕй сыхӕгты сылгоймӕгтӕм рахастой ӕмӕ йыл
дистӕ кодтой.
Мӕ мад уый куы фехъуыста, уӕд сӕм ссыд.
- Мӕ чызджы мын уынгты цы рахӕсс-бахӕсс кӕнут, цӕмӕй фӕ-
цӕстдзыд уа, уый тыххӕй? Ӕриут ӕй, ӕз ӕй нӕхимӕ хӕссын!
Ӕмгъуыдӕй раздӕр ын ӕй нӕ радтой. Уынгмӕ дӕр ӕй нал хастой.
Арӕндонӕй сӕ рафыстой, ӕмӕ сӕ нӕхимӕ ӕрластам. Бинонтӕ йыл
тынг бацин кодтой. Мӕ фыд ӕй кӕрты къуымты йӕ хъӕбысы рахӕсс-
бахӕсс кӕны, никӕмӕ йӕ дӕтты. Авдӕны йӕ куы бабастой, уӕд ӕй
Дзыцца йӕ хуыссӕны раз сӕвӕрын кодта. Авдӕны хъӕдыл ын даргъ
бӕттӕн бабастой. Ӕмӕ йӕ узы ӕмӕ узы. Сывӕллон бафынӕй, уӕддӕр
ма йӕ узта, ӕнцондӕр, дам, вӕййы мӕ цӕнгтӕн. Уалынмӕ нӕ хӕдзар
дӕр срӕвдз.
* * *
1960 азы декабрь! мӕй, ӕппынфӕстаг, сфӕнд кодтон театрмӕ бӕ-
цӕуын. Мӕ зӕрдӕйӕ ӕппындӕр нӕ хицӕн кӕны. Арӕх ӕй уынын мӕ
фынты. Куы спектакльмӕ байрӕджы кӕнын ӕмӕ стыхсын, куы та мӕ
театрӕй фӕтӕрынц. Уыцы фынты фӕстӕ мӕ ныфс асӕтты ӕмӕ мӕ
зӕрдӕ ӕруазал вӕййы. Ныр мӕхимӕ райстон стыр ныфс ӕмӕ бацыд-
тӕн театрмӕ. Беккуызарты Орзетӕ, диссаджы курдиатджын актрисӕ,
сӕвӕрдта Брытъиаты Елбыздыхъойы «Дыууӕ хойы» ӕмӕ йын уыд ӕр-
каст театры кусджытӕн. Уыд антракт. Сценӕмӕ хӕстӕг залы лӕууынц
театры директор Ужегаты Солтан ӕмӕ театры сӕйраг режиссер Бры-
тъиаты Зариффӕ. Салам сын радтон. Зариффӕ мӕм разылд. Куы мӕ
ауыдта, уӕд фӕджих. Солтан лӕууы чъылдымырдӕм.
- Зариффӕ, ӕрбацыдтӕн бынтондӕр. Кӕд ма мӕ райсдзыстут, уӕд
ӕз дӕн цӕттӕ.
- Ӕцӕгдӕр, зӕрдиагӕй?
- О! - загътон ӕз.
Зариффӕ Солтанмӕ балӕууыд хӕстӕгдӕр.
- Ацы лӕппу махмӕ куыста, фӕлӕ сӕ хӕдзары уавӕртӕ хорз нӕ
уыдысты ӕмӕ рӕстӕгмӕ театрӕй ацыд. У курдиатджын лӕппу. Куыд
зӕгъыс? Ис нӕм бынат?
Солтан мӕм разылд. Мӕ сӕрӕй мӕ къӕхтӕм мыл ӕрхаста йӕ цӕст.
- Кӕд ӕцӕгдӕр, ды куыд зӕгъыс, ахӕм курдиатджын у, уӕд нӕм
ис бынат.
Зариффӕ мӕм хӕстӕг ӕрбалӕугӕйӕ, загъта.
99
- Бексолтан, ног азы дӕс боны скъоладзаутӕн ӕвдисдзыстӕм сӕ
каникулты рӕстӕг дыгай спектакльтӕ. Дӕс боны фӕстӕ ӕрбацӕу-
дзынӕ, ӕмӕ уӕд аныхас кӕндзыстӕм.
Уыцы дзуаппимӕ ацыдтӕн нӕхимӕ, Джызӕлмӕ.
Рацыд ӕртӕ боны. Таня ацыд горӕтмӕ куыст агурӕг. Ӕз кӕрты цы-
дӕртӕ архайын. Чидӕр дуар ӕрбахоста. Ӕз ӕм рацыдтӕн. Нӕ хъӕуккаг,
Ирон театры актер, Дауиаты Барис лӕууы дуармӕ. Рагӕй нал федтам
кӕрӕдзийы ӕмӕ тынг бацин кодтам. Мидӕмӕ йӕ хонын, нӕ бакуымдта.
- Бексолтан! Зариффӕ ӕвӕры Мамсыраты Дӕбейы фыст пьесӕ
«Хӕсанӕ» ӕмӕ дӕ агуры куыстмӕ. Хӕсанӕйы ӕрдхорд Хамбиттайы
роль дын радта.
Ӕз сагъдауӕй лӕууын.
- Афтӕ мын куы загъта, дӕс боны фӕстӕ-иу ӕрбацу.
- Мӕнӕн цы бабар кодта, уый дын загътон. Ӕз цӕуон. Нӕхимӕ
дӕр ма мӕ бауайын хъӕуы.
Ацыд. Ӕз дуармӕ фӕхсбандоныл мӕхи ӕруагьтон. Уалынмӕ ти-
гъӕй Таня дӕр ӕрзынд. Куы мӕм ӕрхӕстӕг, уӕд хъӕлдзӕг худт бакодта.
- Цы хорз ацыдтӕн! Горӕты ахуырады хайады мын мӕ гӕххӕт-
тытӕм куы ’ркастысты, уӕд бацин кодтой. Сывӕллӕтты фӕндзӕм
хӕдзары медициной пункты хицау куыстӕй ацыд, ӕмӕ йӕ бынат
уӕгъд у. Ӕз сын радтон разыйы дзуапп.
- Мӕнмӕ дӕр ӕрбарвыстой театрӕй. Агурынц мӕ куыстмӕ.
- Уый хорз у, тынг хорз.
- О! Фӕлӕ цӕргӕ та кӕм кӕндзыстӕм?
- Райсом куысты размӕ азилдзыстӕм ӕмӕ кӕд исты ссариккам,
загъта Таня.
Изӕры нӕм Таняйы 'фсымӕр Къоста ӕрбацыд. Нӕ уавӕр нын куы
бамбарста, уӕд загъта.
- Хъараты Юрӕйӕн ӕртӕуатон квартирӕ радтой ӕмӕ йӕ фыд Бул-
ки дӕр уырдӕм акодта, сӕ зӕронд хӕдзары кӕд ничима цӕры, уӕд
уын уый хорз уаид.
Ссардтам Булкы. Куы базыдта Таня Хъараты Садуллӕйы чызг у,
уӕд ныл тынг бацин кодта. Скодта нӕ хӕдзармӕ. Базонгӕ нӕ кодта йе
’мкъул цӕрӕг, йӕ каис Саламты Дӕкки ӕмӕ йӕ бинойнаг Мӕдинӕимӕ.
Ӕрцардыстӕм Булкы хӕдзары. Нӕ чызджы кӕнӕм Огневӕйы уынджы
рӕвдауӕндонмӕ. Саламтимӕ цӕрӕм хӕларӕй.
Ацардыстӕм цасдӕр рӕстӕг, ӕмӕ нӕм Булк ӕрбацыд.
- Бахатыр кӕнут, фӕлӕ нӕ чызг ӕд бинонтӕ ссӕуынц Уӕрӕсейӕ,
ӕмӕ уат суӕгъд кӕнут.
юо
Нӕ цӕрӕнбынат ӕрбаивтам Артиллерийскийы уынгмӕ, нӕ куы-
стытӕм хӕстӕгдӕр. Цӕрӕм Доййаты хӕдзары. Нӕ фарсмӕ цӕрынц
зӕронд лӕг ӕмӕ ус. Саламтимӕ уӕддӕр нӕ бастдзинад нӕ хӕлд. Фӕ-
хуыдтой-иу нӕ сӕ бӕрӕгбӕттӕм дӕр. Мах дӕр сӕ-иу бабӕрӕг кодтам
нӕ уӕгъд рӕстӕг. Куыд нӕ бон уыд, афтӕ.
* * *
1962 аз. Театры сӕйраг режиссер Брытъиаты Зариффӕимӕ кусӕм
спектакль Мамсыраты Дӕбейы фыст пьесӕ «Хӕсанӕ»-йыл дарддӕр.
Рольты хъазынц:
Хӕсанӕ - Хъалӕгаты Федя.
Госӕма, йӕ мад - Дзугкойты Афассӕ.
Хӕсанӕйы уарзон чызг Агуындӕ - Хъуылаты Верӕ.
Чызджы ӕмбал - Туменаты Еленӕ.
Ӕлдар Хъуыдайнат - Баллаты Валодя.
Хамбитта, Хӕсанӕйы ӕрдхорд - Тылаттаты Бексолтан.
Хан - Беккуызарты Аслан.
Хуындӕджер - Хуырымты Уырызмӕг.
Алкӕмӕн дӕр йӕ роль цыд йӕ зӕрдӕмӕ. Ӕмхуызонӕй
ӕнӕ къуылымпытӕй кусӕм. Спектакль срӕвдз ӕмӕ йӕ ӕхсӕны
кусджытӕн ӕвдисӕм. Рауад диссаджы хорз. Залӕй арӕх хъуыст
тыхджын къухӕмдзӕгъд. Залы бадджытӕн се 'ппӕты зӕрдӕмӕ дӕр
фӕцыд нӕ куыст. Уӕлдайдӕр та Хъалӕгаты Федяйы зӕрдӕагайгӕ
хъазт Хӕсанӕйы ролы.
Райдыдтам ӕй ӕвдисын театрдзаутӕн. Алы бон дӕр ӕвдисӕм дыу-
уӕ спектаклы. Бонӕй ӕвдисӕм скъоладзаутӕн, изӕрӕй - хистӕртӕн.
Зал ӕдзухӕй дӕр - дзаг.
Колхозы сӕрдартӕ сӕ кусджыты автобусты ласынц театрмӕ, спек-
такль «Хӕсанӕ» фенынмӕ. Ласын ӕй райдыдтам хъӕутӕм. Ӕвдисӕм
кӕм дыууӕ, кӕм ӕртӕ спектаклы. Спектаклӕн йӕ райдайӕнӕй йӕ
кӕронмӕ Федя «Хамбитта, Хамбитта» кӕны, ӕз та «Хӕсанӕ, Хӕ-
санӕ», ӕмӕ афтӕ ныффидар сты уыцы нӕмттӕ нӕ сӕрты, ӕмӕ ӕнӕ
спектаклӕй дӕр кӕрӕдзимӕ дзырдтам уыцы нӕмттӕй. Уыцы ӕвдыст
ӕй фӕкодтам дард хъӕуты дӕр, фӕлӕ дзы никуы бафӕлладыстӕм,
уымӕн ӕмӕ адӕмы зӕрдӕмӕ тынг цыд. Цыбырдзырдӕй «Хӕсанӕйы»
спектакль ӕппӕт Ирыстоны адӕмы дӕр базмӕлын кодта.
Иуизӕр спектаклы фӕстӕ бакастӕн расписанимӕ, дыккаг бон
мӕм театры куыст нӕ уыд. Ӕз тынг раджы ацыдтӕн цӕхӕрадонмӕ.
101
Донӕй бафсӕстон бӕлӕстӕ, лыстӕг хуымтӕ ӕмӕ ӕрцыдтӕн. Мӕ би-
нойнаг Таня мӕм дзуры:
- Бек, Бӕтӕгаты Тамарӕ дӕм телефонӕй дзырдта, Хуыгаты Геор,
дам, дӕ агуры.
Тамарӕ кусы актёрты къордӕн сӕ куысты рӕстӕг ӕмбарынгӕнӕ-
гӕй. Ныццыдтӕн театрмӕ. Фембӕлдтӕн Георимӕ.
- Бексолтан, Бало цӕуы Мӕскуымӕ Отеллойы ролы хъазынмӕ.
Ӕз та цӕуын йемӕ мӕхи куысты фӕдыл. Тамарӕ дын ратдзӕн Бечыры
роль Токаты Асӕхы фыст пьесӕ «Базырджынты», Балойы роль, ӕмӕ
йӕм ӕркӕс. Тамарӕ уын снысӕн кӕндзӕн репетициты рӕстӕг ӕмӕ
уал кусдзыстут ӕнӕ мӕн.
Репетици кӕнӕм сценӕйыл. Мӕ фӕзилӕнтӕ мын амонынц кур-
диатджын актёртӕ Хуырымты Уырызмӕг ӕмӕ Хъалӕгаты Федя. Уы-
донимӕ кусын мын ӕдзухдӕр ӕнцон уыд, уымӕн ӕмӕ зӕрдиагӕй ар-
хайдтой. Ацы спектакль! ма хъазынц Мӕхъиты Валодя, Ходы Барис,
Беккуызарты Аслан. Аслан куы базыдта, Бечыры роль мӕнӕн лӕвӕрд
у, уый, уӕд иннӕтӕм хъӕрӕй дзуры:
- Нӕ кӕсут Бексолтанмӕ! Ныридӕгӕн Балойы роль хъазы!
Афтӕмӕй бӕрзонд схиздзӕн!
Фырӕфсӕрмӕй, мӕхи цы фӕкодтаин, уымӕн ницы уал зыдтон.
Федя мын мӕ уавӕр бамбӕрста ӕмӕ мӕм дзуры:
- Ма йӕм хъус, дӕ куыст кӕн.
Кусӕм. Мӕхъиты Валодямӕ ’рхӕццӕ стӕм. Йӕ ныхӕстӕ кӕны
хӕццӕ.
- Валодя, репликӕтӕ мын раст нӕ дагттыс, ӕмӕ мын афтӕмӕй зын
кусӕн у.
- Хъус-ма, лӕппу! Дӕ ныхӕстӕ уал хорз сахуыр кӕн, ӕмӕ уый
фӕстӕ кусдзыстӕм!
Ӕз ницыуал загътон. Иннӕтимӕ нӕ сценӕтӕ скодтам. Геор ссыд
Мӕскуыйӕ. Кӕсы репетицимӕ. Валодя йӕм фӕразӕй:
- Геор, ацы лӕппу йӕ ныхӕстӕ хорз нӕма зоны, хӕццӕ сӕ кӕны.
Валодяимӕ нӕ сценкӕ куы акодтам, уӕд ӕм Геор дзуры:
- Валодя, Бексолтан йӕ ныхӕстӕ хорз зоны, ды та дӕ текстмӕ ӕр-
кӕс.
Фыццаг ӕркасты (прогон) бадынц театры сӕйраг режиссёр Бры-
тъиаты Зариффӕ ӕмӕ ӕвӕрӕг-режиссёр Хуыгаты Геор. Мӕ куыст дӕр
ӕмӕ спектакль ӕнӕхъӕнӕй дӕр сӕ зӕрдӕмӕ фӕцыд. Ӕвдисӕм спек-
такль театрдзаутӕн. Антракты рӕстӕг мӕ фӕйнӕ фарс ӕрбадтысты
Барис ӕмӕ Аслан.
102
- Бексолтан, тӕригьӕд дын кӕнын. Ам дӕ рӕстӕг дзӕгьӕлы са-
фыс. Дӕс къласы сахуыр кодтай. Уӕлдӕр ахуырмӕ бацу, сахуыр кӕн.
Ӕнӕмӕтӕй кус ӕмӕ дзӕбӕх цӕр. Мӕнмӕ дӕс къласы ахуыр куы уаид,
уӕд ам иу минут дӕр нӕ фӕлӕууин, - загьта Барис.
Аслан мӕм хӕстӕгдӕр ӕрбабадт.
- Бексолтан, ам, театры кусгӕйӕ, дӕ царды хорзӕй ницы фен-
дзынӕ. Рахау-бахау кӕндзынӕ хъӕуты, цӕудзынӕ гастрольты ницӕ-
йаг капеччытыл. Мах ма Барисимӕ нӕхи хӕдзӕртты уӕддӕр цӕрӕм,
дӕуӕн та хӕдзар дӕр куы нӕй. Искӕй фатертӕн дӕ мызд фиддзынӕ
ӕмӕ уӕд цӕргӕ та цӕмӕй кӕндзынӕ, дӕ бинонты цӕмӕй хӕсдзынӕ?
Аслан ӕмӕ Барисы ныхӕстыл бирӕ фӕхъуыды кодтон. Ӕвзӕрӕй
мын ницы зӕгъынц. Ӕвӕццӕгӕн мыл сӕ зӕрдӕ риссы, фӕнды сӕ мӕ
хорздзинад. О, фӕлӕ Зариффӕ ӕндӕр хуызы хъуыды кӕны, йӕ зӕрдӕ
мыл дары. Мӕнмӕ гӕсгӕ, Зариффӕ растдӕр у! Уый фендджындӕр,
зондджындӕр у, театралон аивады тынг дӕсны адӕймаг, ӕмӕ уымӕ
хъӕуы хъусын. «Ӕз театрӕй нӕ ацӕудзынӕн», - загътон мӕхицӕн.
* * *
1963 азы январы нӕм Ходы Барисимӕ фӕдзырдтой горӕххӕстком-
мӕ. Радтой нын цыппаруатон фатер дыууӕ бинонтӕн. Уыдон цыппар
бинойнаджы, мах - ӕртӕ. Зал, лоджӕ ӕмӕ иу уат уыдонӕн. Махӕн тӕ
дыууӕ къаддӕр уаты ӕмӕ балкъон. Залӕй гыццыл уатмӕ дуар ахгӕдтон,
иннӕ уатмӕ дуар фегом кодтон ӕмӕ цӕрӕм хӕларӕй. Цалдӕр азы фӕстӕ
Хуырымты Уырызмӕгимӕ сӕ фатертӕ баивтой. Ныр уыдон сты ӕхсӕз
бинойнаджы. Махмӕ дӕр ма райгуырд лӕппу, ӕмӕ стӕм цыппар. Иу фа-
теры цӕрӕм дӕс бинойнагӕй. Ӕз, цӕмӕй скъоладзауты ма хъыгдарон,
уый тыххӕй-иу талынгӕй сыстадтӕн. Мӕхи-иу ныхсадтон, ныддастон.
Цардыстӕм иу бинонты хуызӕн. Уырызмӕджы сывӕллӕтты мад
хӕдзары никуы уыд. Кӕрты хъазгӕйӕ-иу, сӕ хӕрын афон куы ӕрхӕц-
цӕ, уӕд сӕ-иу Таня ӕмхуызонӕй ӕрбакодта, сӕхи сын-иу ныхсын
кодта ӕмӕ-иу сын бахӕрын кодта. Изӕрӕй та сӕ-иу бахуыссын код-
та. Уырызмӕг-иу искӕимӕ куы ’рбацыд, уӕд-иу йӕ бинойнагмӕ нӕ
дзырдта, фӕлӕ Танямӕ.
-Таня! Уазджытӕ! Истӕмӕй рӕвдз стӕм?
Уазӕг - хуыцауы уазӕг, мидӕмӕ сӕ рахон.
Нозт нӕм ӕдзухдӕр уыд, мӕ хо Изетӕ мын хъӕуӕй хаста, ӕмӕ
сын-иу Таня фынг авӕрдта. Таняйы хорзӕхӕй фӕцардыстӕм хӕларӕй.
Рухсаг уӕд.
юз
* * *
1963 азы атахтыстӕм гастрольты Душанбемӕ. Ирыстонӕй дзы
цӕры тынг бирӕ ирон адӕм. Стыр цинимӕ ныл сӕмбӕлдысты, загь-
той нын хъарм ӕгасцӕуай канд ирӕттӕ, нӕ фӕлӕ таджикӕгтӕ, стӕй
сӕ хицауад дӕр. Мӕнӕн мӕ фыды хо Райсӕ уым цӕры йӕ лӕг Жабе,
йӕ фырт Мойсей ӕмӕ йӕ цыппар чызгимӕ. Кӕй зӕгьын ӕй хъӕуы,
мӕн уазӕгдонмӕ нӕ ауагътой, цардтӕн уыдонмӕ. Фыццаг ӕхсӕв ӕр-
бамбырд сты хиуӕттӕ, зонгӕтӕ, сыхӕгтӕ. Райсӕ йӕ чындз Римӕимӕ
ӕрӕвӕрдтой хорз фынгтӕ. Фӕцин мыл кодтой. Фӕбадтыстӕм ӕм-
бисӕхсӕвмӕ.
Не спектакльты рӕстӕг зал ӕдзухдӕр уыд дзаг. Ӕвдыстам спек-
такльтӕ дард хъӕуты дӕр: Ленинабады, Уялыйы, Курган-Тюбейы,
Фылдӕр ӕвдыстам «Хӕсанӕ». Сӕ зӕрдӕмӕ тынг цыд. Ацы спек-
такльмӕ канд ирӕттӕ нӕ цыдысты, фӕлӕ таджикӕгтӕ дӕр. Диссаг
мӕм каст, цы хъӕумӕ-иу бацыдыстӕм, уыцы ирӕттӕй-иу бирӕтӕ ра-
зындысты мӕ зонгӕтӕ, Джызӕлы скъолайы кӕимӕ ахуыр кодтон, су-
анг ма фӕскомцӕдисы рӕнхъытӕм кӕй райстон, секретарь уӕвгӕйӕ,
ахӕмтӕ. Уӕлдай тынгдӕр мыл цин кодтой уыдон. Гуыдиаты Руслан
(рухсаг уӕд) куыста театры сӕйраг администраторӕй. Йӕ каис Дой-
йаты Мирон та цӕры Узбекистаны, Денауы. Ацыдыстӕм Душанбейӕ
Денаумӕ спектакль «Хӕсанӕ»-имӕ. Миронӕн фых дурӕй амад стыр
хӕдзар, стыр уӕттимӕ. Кӕрт ӕхгӕд зад сӕнӕфсирӕй. Цӕхӕрадоны
дыууӕ фысы хизынц. Иу дзы уыд тынг стыр, фыццаг хатт федтон ахӕм
галыйас фыс. Йӕ фӕдыл ласы, йӕ чъапӕ ӕвӕрд кӕм уыд, ахӕм дыууӕ-
цалхон уӕрдон. Сӕнӕфсиры бын, аууоны дзаг фынгтыл сихор кӕнӕм.
Ӕрбацыдысты совхозы директор Юсупов Юсуп, сӕйраг инженер, бух-
галтер. Совхозы сӕрмагондӕй дыууӕ лӕджы дарынц кусарт ӕмӕ плов
кӕнынӕн. Мирон сӕм дзуры:
-	Уӕлӕ стыр фыс аргӕвдут, сфыцут ӕй ӕмӕ дзы плов скӕнут!
-	Мирон, уый ӕгӕр стыр фыс у, иннӕ аргӕвдын кӕн, - загътон ӕз.
-	Гъей, мӕ мады ’фсымаер, ды хъуамӕ дӕхӕдӕг зӕгьай, стыр фыс
аргӕвдут, зӕгъӕ.
Мирон нӕ хӕрӕфырт у, уый уым базыдтон. Ӕрыгон лӕппуйӕ аф-
тыд ӕмӕ уым цӕргӕйӕ баззад. Мах иронау куыд дзурӕм, Мирон та
узбекагау афтӕ сыгъдӕг дзуры. Юсупӕн йӕ совхоз у нӕ Ирыстонмӕ
хӕстӕг. Бынӕттон радиойӕ йӕ адӕммӕ адзырдта: «Йӕ къӕхтыл чи
цӕуы, уыдон ӕрцӕуӕнт клубмӕ фондз сахатмӕ. Иннӕты ӕрласут».
Залы бадынц минӕй фылдӕр адӕм. Райдыдтам спектакль «Хӕсанӕ»
104
ӕвдисын. Мирон лӕууы сценӕйы кӕрон ӕмӕтӕлмац кӕны. Спектакль
куы фӕцис, уӕд адӕм слӕууыдысты ӕмӕ ӕмдзӕгъд кӕнынц. Юсуп
рахызт сценӕмӕ. Арфӕ ракодта спектаклы архайджытӕн, стӕй аздӕхт
адӕммӕ ӕмӕ сын йӕхи ‘взагыл бирӕ цыдӕртӕ фӕдзырдта. Спектаклы
фӕстӕ нӕ ӕрбаластой Мироны хӕдзармӕ. Кӕрты, сӕнӕфсиры бын,
даргь фынгтӕ хӕрд-хозтӕй се дзаг. Нӕхи ахсадтам ӕмӕ ӕрбадтыстӕм.
Плов сӕхӕдӕг хӕрынц къухтӕй, махӕн та радтой уидгуытӕ. Бадт куы
фестӕм, уӕд Юсуп загъта:
-	Райсом мӕнмӕ цымдзыстут цай. Ныр та уал хӕрзӕхсӕв.
Иууылдӕр хуыссыдыстӕм пъолыл. Куыддӕр бон ӕрбарухс, афтӕ
та нӕ Мироны бинойнаг сыстын кодта. Ӕвӕццӕгӕн, йӕхӕдӕг йӕ цӕст
дӕр не ’рцъынд кодта, ногӕй та фынгтыл ӕрӕвӕрдта хӕрд, нозт. Нӕ
цӕстытӕ ӕууӕрдгӕ сыстадыстӕм. Нӕхи ахсадтам ӕмӕ хӕрыныл ӕр-
бадтыстӕм. Уалынмӕ фӕзынд Юсуп йе ’мбаелттимаг. Фынгыл бадгӕ
нӕ куы федта, уӕд ын фӕхъыг.
-	Дысон уын афтӕ нӕ загътон, цай мӕнмӕ цымдзыстут, зӕгьгӕ.
-	Мӕн аххос у, ӕз сӕ сыстын кодтон, загъта Мироны бинойнаг.
-	Гъемӕ хорз! Дӕ хатыр сын фӕуӕд.
Юсупов Юсуп у Советон Цӕдисы Сӕйраг Советы депутат. Ацы
совхозы директорӕй та кусы фондз ӕмӕ ссӕдз азы. Адӕм ӕй тынг
бирӕ уарзынц, уымӕн ӕмӕ сын хорз ӕххуыстӕ кӕны.
Хӕрд куы фестӕм, уӕд Юсуп загьта:
-	Иууылдӕр сбадут автобусты ӕмӕ сӕнӕфсиры цӕхӕрадӕттыл
азилӕм, стӕй Мироны фермӕ дӕр фендзыстӕм.
Зилӕм сӕнӕфсиры быдыртыл. Юсуп дзуры, сӕнӕфсиртӕй чи цы
хуыйны, уый.
-	Адонмӕ ма ‘вналут. Ӕз уӕ бакӕндзынӕн ӕппӕты хуыздӕр
сӕнӕфсирмӕ.
Ахӕм сӕнӕфсиры быдырмӕ нӕ бакодта, ӕмӕ йӕ гага дзыхы тад.
Юсуп йӕхӕдӕг сӕнӕфсиры стыр пуцӕлттӕ лыг кӕнгӕ, афтӕмӕй
сылгоймӕгты стыр хызынтӕ байдзаг кодта, стӕй нӕ баластой Миро-
ны хуыты фермӕмӕ. Пысылмӕттӕ уӕвгӕйӕ сӕм дард хъӕды кӕрон
уыд тынг стыр фермӕ. Хъӕддаг хуытимӕ схӕццӕ сты, сӕ фылдӕр
хъулӕттӕ; иумӕ хизынц, хӕринаг хӕрынц, ӕмӕ сӕ хъӕддаг кӕцы
у ӕмӕ хӕдзарон, уый бӕрӕг нӕй. Уырдыгӕй нӕ баластой совхозы
дачӕмӕ. Дыууӕуӕладзыгон хӕдзар. Къада куыройы хуызӕн йӕ бын-
ты уазал стыр дон кӕлы. Дыууӕ лӕджы дзы архайынц. Дыууӕ цай-
даны цай фыцынц, ӕвӕццӕгӕн дзы бедратӕй фылдӕр цӕуы. Уӕллаг
105
уӕладзыгмӕ хъаедаей рӕсугъд асинтӕ конд. Хӕдзар дыргь бӕлӕсты
ӕхсӕн. Фӕндӕгтӕ се ’хсаенты асфальтӕй ӕхгӕд. Цымае, заегъын, сӕ
дыргъцӕхӕрадӕттӕ кӕй онгты сты, уый дыккаг уӕладзыгӕй куы фе-
нин. Асинтыл схызтӕн стыр залмӕ, дӕргъӕй-дӕргъмӕ дзы фынгтӕ
ӕваерд, алыхуызон хӕринӕгтӕ ӕмае нозтытӕй сты ӕмыдзаг. Маенае нӕ,
заегъын, кӕдӕм хуыдта Юсуп цай цымынмӕ. Уалынмӕ Юсупитӕ дӕр
ӕрбахӕццӕ сты. Юсуп дын маем дзуры:
- Мӕнӕ ацы кӕрдӕг цы хуыйны, уый зоныс? - сисы рӕбынмӕ
мын амоны.
- Нӕ, нӕ зонын.
- Ацы зайаегой хуыйны уайсадаег чындз, - йӕ амонӕн ӕнгуылдзӕй
дзы иу сыфыл андзӕвыд, аемӕ кӕрдаег йӕ сыфтаертӕ тамакойы здыхт
акодта. Чысыл фӕстӕдӕр та рахӕлиу сты. Уыцы дзаг фынгтыл хорз
фӕбадтыстаем, стаей нае Денаумае аербаластой. Юсуп нӕ зӕрдиагӕй
урӕдта: «Ӕвдисгӕ дӕр мацы кӕнут, афтаемаей наем иу къуыри фаеут
аемае уын уӕ боны мызд фиддзынӕн». Махӕн та ӕнӕ цӕугае нӕ уыд
Душанбемӕ, уымаен аемае иннае спектакльты даер хъазыдыстӕм. Тынг
бузныгӕй сӕ баззадыстӕм Мирон ӕмӕ йӕ бинойнагаей, совхозы хица-
уадаей. Афтаемаей аербаздаехтыстаем Душанбемӕ.
Мӕ хӕрӕфырт Мойсей Туаты кусы стыр универмаджы гауызтӕ
уаейгаенаегаей. Фыццаг уаеладзыг аенӕхъӕнӕй дӕр уый уыд. Гауызтае
кӕй хъуыд, уыдоны баластон уырдаем. Мойсей сын рафаелдаехта тынг
бирае гауызтае. Равзаерстой, кӕй цавӕр хъуыд, ахӕмтӕ ӕмӕ сае ‘рбала-
стой театрмӕ.
Иу бон мае Мойсей акодта сӕ кӕнгӕ денджыз Бордзофмӕ наехи
найынмӕ. Уым, физонджытӕ чи кодта, уымаен Мойсей афаедзаехста:
«Дыууӕ порцийы». Ӕз маехи анадтон, аленчытӕ кодтон ӕмӕ схызтаен
уаелбылмӕ. Сылгоймаг нын стыр тӕбӕгъ цъупдзагаей аербахаста фи-
зонджытӕ.
- Бахатыр каен, хорз ус, ме ’мбал уын дыууае порцийы загьта.
- Ӕз даер уын дыууае порцийы ӕрбахастон, - загъта сылгоймаг.
Ӕз саем каесгае баззадтӕн.
Мойсей донаей схызт.
Мойсей, уыцы сылгоймаг дӕ зонгае у?
- Нӕу.
- Уаедае уый цас физонджытае аербахаста.
■ Мойсей уӕздан худт бакодта.
- Уыдон сты дыууӕ порцийы, дыууӕ сомы аемае дыууае абазийы
аргъ.
106
Ӕз фырдиссагӕй сагьдауӕй лӕууын. Кӕсын ӕмӕ дын Кокайты
Саукуыдз ӕмӕ Мӕхъиты Валодя ӕрбацӕуынц. Ӕрбахуыдтам сӕ ӕмӕ
сыл цыппарӕй тыххӕй фӕуӕлахиз стӕм.
Мойсей-иу хӕринаг куы бахордта, уӕд-иу йӕ ахсӕн рыст. Душан-
бейы дохтыртӕ йын загьтой, аппендицит дӕм ис, операци йын хъӕуы,
зӕгъгӕ. Ӕз ын загьтон:
- Тугъан у дӕсны хирург. Цом мемӕ ӕмӕ дӕ уый фена.
Узбекистаны дӕр ӕмӕ Таджикистаны дӕр нӕ стыр бузныгӕй баз-
задысты, афтӕмӕй ссыдыстӕм. Райсӕ ӕмӕ Мойсей дӕр мемӕ рацы-
дысты. Тугьан федта Мойсейы ӕмӕ загьта:
- Аппендицит нӕу, фӕлӕ йӕ хъӕуы операци.
Мойсей тӕрсы. Мӕнӕн мӕ сӕры фахсыл ис стыр къуызыр. Ту-
гъанӕн загьтон:
- Мойсей тӕрсгӕ кӕны. Раздӕр мӕнӕн мӕ сӕры къуызыр скӕн,
стаей та уымӕн.
Мӕнӕн райдыдта кӕнын. Тугъан мӕ фӕрсы:
- Риссы?
- Нӕ риссы.
Дарддӕр ӕй стъигъы.
- Риссы?
- Нӕ риссы.
- Кӕд риссы, уӕд «риссы» зӕгъ, ӕндӕр дӕхи цы ныхъхъӕбӕр код-
тай?!
- «Риссы» дын куы зӕгъон, уӕд нал рисдзӕн?
Тугъан бахудт.
- Уый дӕр раст у.
Фӕци йӕ куыст. Бабастой мын мӕ сӕр.
Ахӕссут ӕй палатӕмӕ, - загьта Тугъан.
- Нӕ мӕ хъӕуы хӕссын. Ӕз мӕхӕдӕг ацӕудзынӕн.
Мойсей дуары рӕбын бады. Хъусы. Ӕз рацыдтӕн. Мойсей фестад.
- Нӕ дын рыст?
- Уколы фӕстӕ нӕ фӕриссы, - загътон ӕмӕ тагъд-тагьд па-
латӕмӕ бацыдтӕн. Ӕз хъӕрзын, «ӕллӕх» дзурын нӕ зонын ӕмӕ мӕ
ницы райхъуыст. Чысыл фӕстӕдӕр Мойсейы бӕзджын хъӕлӕс рай-
хъуыст'
- Бексолтан! Цӕмӕн мӕ фӕсайдтай?! Мамӕ! - мӕ зӕрдӕ суынгӕг.
Цалдӕр боны фӕстӕ мын афтӕ:
- Цасфӕнды дӕр, цафонфӕнды дӕр куы бахӕрын, уӕддӕр мӕ ни-
цыуал риссы.
107
Тугъан загъта:
- Ахсӕн ӕмӕ тьӕнгтӕ уӕгъд дзидзатӕй кӕрӕдзиуыл ныхӕст уы-
дысты ӕмӕ сӕ ссыгъдӕг кодтон.
Цалдӕр боны ма ахуыссыд, ӕмӕ йӕ рафыстой Джызӕлы рынчын-
донӕй. Тынг хъӕлдзӕгӕй аздӕхтысты сӕхимӕ, Душанбемӕ.
* * *
Ӕвӕрӕм Темыраты Давиды пьесӕ «Ӕмгары мӕлӕт». Режиссёр
Цӕлыккаты Мӕирбег. Мӕирбег уарзы ӕрыгон актёртимӕ кусын. Сӕ
фыццаг къахдзӕфтӕй сӕ сценӕйыл раст фӕндагыл аразын, сӕ курди-
ат, сӕ миддуне сын райхалын. Ацы спектаклы сӕйраг ролы хъазын ӕз.
Шахтӕ ныл ныккалд, ме ’мбал фӕмард. Ӕз зӕнгсастӕй рынчындонмӕ
бахаудтӕн. Бирӕ рӕстӕджы фӕстӕ лӕдзӕджы ӕнцӕйтты рацыдтӕн
рынчындонӕй. «Мае фыд» Сланты Къоста мӕ фӕрсы:
- Лӕппу, уӕддӕр куыд рауӕд уыцы ӕнамонд хабар?
Мӕирбег маем залӕй дзуры:
- Ныхъхъӕр ыл каен!
- Цӕмӕн ыл ныхъхъаер каенон, ӕвзӕраей мын куы ницы зӕгъы?
- Дӕ уавӕр ахӕм у, ӕмае йыл ныхъхъӕр кӕн!
Къоста йӕм дзуры:
- Цӕуыл мыл ӕй хъаер кӕнын кӕныс, нӕ дӕ ‘мбарын!
Уыцы раестӕг Зариффае залмӕ ’рбахызт.
- Цаеуыл дзурут, мӕнаен дӕр-ма йӕ бамбарын кӕнут!
Къоста йын хабар радзырдта, сценӕ аенае хъаерӕй акодтам. Зариф-
фаг загъта:
- Тынг зӕрдӕмаедзӕугӕ фӕлмӕн сценӕ. Мӕ зӕрдӕ дзы суынгаег.
Мауал ӕм бавналут. Нӕ дзы хъӕуы хъӕр каенын.
Къуылыхаей цыдтӕн сценӕйыл репетициты дӕр аемае спектаклы
рӕстӕг дӕр. Мӕ дараес ивынмӕ-иу сценӕйӕ куы рахызтӕн, уӕддӕр
ма-иу къуылыхӕй цыдтӕн. Иубон мын нӕ дзаумӕттӕ хӕссӕг Пха-
цъӕты Нинӕ афтӕ зӕгъы:
- Бексолтан, сценӕйӕ куы рацаеуыс, уӕд та ма къуылыхӕй цӕмӕн
фӕцӕуыс?
- Уымаен ӕмӕ фӕрӕдидзынӕн ӕмӕ театрдзаутӕм ӕнӕ къуы-
лыхӕй рацӕудзынӕн.
- Кӕс-ма, кӕуылты хъуыды кӕны, - загъта Нинӕ ӕмӕ йӕ мидбыл-
ты бахудт.
108
* * *
Зариффӕ уыд дӕсны режиссёр. Арӕх ӕй хуыдтой сыхаг респу-
бликагтӕм сӕ ног ӕвӕрд спектакльтӕм бӕкӕсынмӕ. Загъта сын-иу йӕ
фиппаинӕггӕ. Ӕз та йӕ нымадтон нӕ горӕты кадджындӕр нӕлгоймӕггы
ӕмсӕр. Уыд тынг хӕларзӕрдӕ адӕймаг. Алы тыхст удӕн дӕр ӕдзухдӕр
цӕттӕ уыд баххуыс кӕнынмӕ. Уыцы хӕларзӕрдӕ йыл гадзрахатӕй ра-
цыд. Иӕ алыварс уӕвджытӕ дзы сӕхи хъуыддӕггы пайда кодтой.
Уыцы рӕстӕджы хӕдтулгӕтӕ, машинӕты цӕлхытӕ ӕнцонӕй къу-
хы не ’фтыдысты. Зариффӕ та куыста ВТО-йы хицауӕй дӕр. Ома ре-
спубликӕйы Ӕппӕтцӕдисон театралон ӕхсӕнады. Ӕмӕ сын ӕххуыс
кодта йӕ алы фарс ӕнгом уӕвджытӕн. Чысылгай йӕ фӕцахуыр кодтой
хъӕбӕр нозтыл. Рахон-бахон ӕй кодтой, цыма йӕ ӕцӕгдӕр бирӕ уар-
зынц. Ӕмӕ йын ахӕстонмӕ бахауынӕн феххуыс кодтой. Йӕ цӕрӕн-
бонтӕ йын фӕцыбырдӕр кодтой.
Йӕ хордзинӕдтӕ йын куыд ферох кӕнон. Мӕ курдиатыл мын
ӕууӕндыд.
* * *
Хуыгаты Геор ӕвӕры Шекспиры фыст пьесӕ «Макбет». Байуӕрс-
той рольтӕ, фӕлӕ дзы мӕ мыггаг фыст нӕ уыд. Ӕнхъӕлмӕ дӕр нӕ кас-
тӕн. Цалдӕр боны фӕстӕ мӕм фӕдзырдтой директормӕ. Дис кодтон,
ӕвзӕрӕй куы ницы ракодтон, уӕд мӕм цӕмӕ сиды. Бацыдтӕн. Бадынц
директор Теккаты Васили, режиссёртӕ Хуыгаты Геор ӕмӕ Цӕлыккаты
Мӕирбег. Иуварсырдыгӕй лӕууы театры сӕйраг режиссёр Брытъиа-
ты Зариффӕ. Куы сӕ ауыдтон ӕмбырдӕй, уӕд дуаргӕрон сагьдауай
аззадтӕн. Салам раттын дӕр мӕ ферох. Зариффӕ мӕм хӕстӕг ӕр-
балӕууыд.
- Бексолтан, цӕмӕн дӕм фӕдзырдтам, уый дын зӕгьон. Нӕ зӕрды
дӕ бафӕлварын ис Макбеты ролы. Тӕбӕхсӕуты Балоимӕ йыл иумӕ
кусдзыстут.
Ӕз мӕ мидбынаты андзыг дӕн.
- Ӕз, Балоимӕ иу роль? Зариффӕ! Мауал ӕй схъӕр кӕнут. Адӕм
ныл фӕхуддзысты. Советон Цӕдисы адӕмон артист Тӕбӕхсӕуты Ба-
лоимӕ иу роль ӕххӕст кӕны, зӕххӕй дӕр чи нӕма сзынд, уыцы Бек-
солтан. Диссаг уӕм нӕ кӕсы?
- Уым диссагӕй ницы ис, - загъта Зариффӕ. - Кусдзынӕ. Кӕд ра-
уайа, уӕд ӕй хъаздзынӕ, кӕд нӕ, уӕддӕр дзы ницы фесафдзынӕ, пай-
да дын цы фӕуа, ӕндӕр.
109
-	Цыбырдзырдӕй, афтӕ, Бексолтан, ацы роль куыд саразай, дӕ
дарддӕры хъысмӕт Ирон театры уымӕй аразгӕ уыдзӕн, - загьта Ва-
сили.
-	Омӕ актёртӕ хъуамӕ се ’ппает дӕр Отеллотӕ ӕмӕ Макбетты
рольты хъазой? - загътон Зариффӕйӕн.
Директоры ныхас Зариффӕйы зӕрдӕмӕ нӕ фӕцыд, уый йыл
бӕрӕг уыд.
-	Цыбырдзырдӕй, афтӕ. Ратдзысты дын роль ӕмӕ райдай кусын.
-	Кӕй зӕгъын ӕй хъӕуы, Бексолтан ацы ролӕн ӕгӕр ӕрыгон у,
ӕвӕлтӕрд, фӕлӕ кусдзыстӕм, - загьта спектакль ӕвӕрӕг Хуыгаты
Геор.
Мӕирбег ӕмӕ Геор, ӕвӕццӕгӕн, ныхасгонд уыдысты. Мӕирбег
ӕмӕ Бало азтӕй кӕрӕдзимӕ хӕстӕг лӕуд, ӕз та ӕгӕр ӕрыгон Бало-
имӕ иу роль хъазынӕн. Уымӕ гӕсгӕ Мӕирбеджы ардӕм ӕрбахуыдта
Геор. Зариффӕ йӕхи фӕнд атардта, ӕмӕ Макбеты ролы Балоимӕ баз-
задтӕн ӕз.
Райдыдтам кусын. Ӕз ӕхсӕв фынӕй нал кодтон. Мӕ удӕй арт
цагьтон. Рахызтыстӕм сценӕмӕ. Кусӕм уал репетицион залы. Иу
сценӕ акӕнынц хистӕртӕ Тӕбӕхсӕуты Бало ӕмӕ Хъариаты Тамарӕ.
Стӕй та уыцы сценӕ акӕнӕм мах Туменаты Ленӕимӕ.
Иубон кусӕм, Макбет паддзах Дунканы марынмӕ кӕм ба-
цӕуы, уыцы сценӕйыл. Васили ӕрбацыд ӕмӕ дуары иуварс ӕрбадт.
Хистӕртӕ акодтой уыцы сценӕ, стаей та йӕ акодтам мах Ленӕимӕ.
Васили уырдыгӕй рацыд. Кӕуыл ӕмбӕлд, се 'ппӕтӕн дӕр ӕппӕлыд:
- Бексолтан диссаджы куыст кӕны Макбеты ролы.
Спектаклыл куыст кӕронмӕ нӕма ахӕццӕ, афтӕ дыккаг сӕйраг
роль Макдуфыл кусджытӕ Баллаты Володя ӕмӕ Икъаты Мӕирбег
цӕмӕндӕр аиуварс сты. Ӕз Георы баййардтон, Хуырымты Уырызмӕ-
гӕн ӕй ратт, зӕгьгӕ. Уырызмӕг райдыдта кусын. Спектаклы раттынмӕ
ма баззад ӕрмӕст ӕртӕ боны, афтӕ фӕрынчын Уырызмӕг. Геор мын
афтӕ: «Ацы ролӕн мын дыккаг актёр нӕй. Райс текст ӕмӕ акусӕм». Ӕз
райстон текст. Изӕры-иу спектаклы фӕстӕ ацыдтӕн паркмӕ. Цыра-
гъы бын-иу слӕууыдтӕн ӕмӕ куыстон. Хӕдзары мын цырагъ ссудзӕн
нӕй, дӕс бинойнаджы ис нӕ фатеры. Уыцы ӕртӕ боны, ӕвӕццӕгӕн,
мӕ удӕй ахауд тынг бирӕ. Спектакль сцӕттӕ. Радтам ӕй ӕхсӕнадӕн.
Иууылдӕр ӕппӕлынц Макдуфӕй. Сӕ зӕрдӕмӕ тынг фӕцыд. Куль-
тӕрӕйы министр Гапбаты Иван сыстад, йӕ къухтӕ хӕрдмӕ сисгӕйӕ,
загъта.
- Тулатов покорил меня! - ӕмӕ сбадт.
по
Адӕм тыхджын нымдзӕгъд кодтой. Фӕстагмӕ ӕвӕрӕг режиссёр
Хуыгаты Геор сыстад:
-	Бексолтан куыста Макбеты ролыл. Макдуфы роль сарӕзта ӕртӕ
бонмӕ. Тагьд ӕй Макбеты ролы дӕр фендзыстут, - адӕм бирӕ фем-
дзӕгьд кодтой. Мӕнӕн фыр ӕфсӕрмӕй мӕ хид акалд. Стыхстӕн.
-	Балойы кой кӕнут, кӕннод ын куы фӕхъыг уа, уӕд мӕм фӕхӕрам
уыдзӕн.
Советов Цӕдисы Театралов ӕхсӕвадӕй республикӕйы Куль-
турӕйы мивистрадмӕ сдзырдтой:
-	Фӕцӕуывц уӕм аивад иртасджыты къорд.
Геор куыста хистӕртимӕ, махмӕ йӕ вал равдӕлд. Бало Макбеты
ролы куы фӕхъазы, уӕд ӕз та Макдуф вӕййын. Махӕв Левӕимӕ ӕр-
каст скӕвыв дӕр вал бавтыст. Аивад иртасджытӕв хъазӕм спектакль
«Макбет». Бало хъазы Макбеты ролы, ӕз Макдуфы ролы. Дыккаг
ӕхсӕв хъазӕм мах Левӕимӕ. Уырызмӕг сдзӕбӕх, хъазы Макдуфы
ролы. Левӕ тарст. Макбет хӕстӕй, уӕлахизӕй ӕрбаздӕхт. Ледийы
мӕ къухтыл фелвӕстов. Уый фыр тӕссӕй ризы. Ӕз ӕм аивӕй бынмӕ
дзурын:
-	Ма риз, кӕннод адӕм ӕнхъӕл уыдзысты, мӕ къухтӕ ризынц.
Ленӕ йӕ худын нал баурӕдта ӕмӕ йӕ цӕсгом мӕнырдӕм фӕ-
зылдта. Уымӕй фӕстӕмӕ нӕ фембӕлд ацыд хорз.
Саламты Къола хъазыд дохтыры ролы. Мах Къолаимӕ репетици-
ты нӕ фембӕлдыстӕм. Ныр бӕрзонд асинтӕй бынмӕ куы ’ркаст ӕмӕ
Балойы куы нӕ федта, уӕд сагьдауӕй аззад. Ӕз ӕм мӕхи хӕстӕгдӕр
байстон.
-	Ӕрхиз дӕлӕмӕ, ма тӕрс, - дзурын ӕм аивӕй.
Нӕ сценӕ рауад тынг хорз. Уый фӕстӕ Къола Георӕн дзуры: «Нал
ӕй ӕмбарын, ӕртыгай мӕйтӕ цӕмӕн фӕкусӕм спектаклыл. Бексол-
танимӕ нӕ репетици кодтам, афтӕмӕй нӕ фембӕлд афтӕ хорз ацыд,
цыма йыл ӕцӕгӕйдӕр ӕртӕ мӕйы куыстам».
Бало Манголимӕ ацыд Отеллойы роль хъазынмӕ. Спектакль
«Макбет» цал хатты нысангонд уыд, уал хатты Макбеты ролы хъазыд-
тӕн ӕз. Иубон спектаклы фӕстӕ рацыдыстӕм арфӕмӕ. Нӕ сӕртӕй
нӕма акуывтам, афтӕ нӕм сценӕмӕ сгӕпп кодта рӕстӕмбис кары лӕг.
-	Уӕ хорзӕхӕй, бахатыр мын кӕнут. Ацы спектакльмӕ бакӕсын-
мӕ ссыдыстӕм цыппӕрӕм хатт - мӕ бинойнаг, йӕ хо ӕмӕ ӕз. Мах цы-
дыстӕм Балойы фенынмӕ, уый хъазтмӕ бакӕсынмӕ. Тылатты-фырт
хъаздзӕн нын-иу зӕгътой. Мах дӕр-иу фӕстӕмӕ аздӕхтыстӕм. Абон
мӕ сылгоймӕгтӕ сразы кодтой. Фенӕм уал Бексолтаны. Ӕвзӕр куы
ш
хъазид, уӕд ӕй уал хатты нӕ уадзиккой? Уый фӕстӕ та Баломӕ бакӕс-
дзыстӕм. Сымах раз Бексолтанӕй курын стыр хатыр ӕмӕ йын зӕгъын
стыр бузныг, йӕ тыхджын хъазтӕй мын мӕ зӕрдӕйы дызӕрдыгдзи-
над кӕй систа. Стыр бузныг уе 'ппӕтӕн дӕр уӕ диссаджы спектаклы
тыххӕй. Иу хатт ма курын хатыр Бексолтанӕй ӕмӕ йын стыр арфӕ
кӕнын.
Ацы спектаклы мӕ куыст рауад, мӕхӕдӕг дӕр ӕнхъӕл куыд нӕ
уыдтӕн, афтӕ хорз. Уый фӕстӕ мыл Хуыгаты Геор баууӕндыд ӕмӕ йе
стыр спектакльты сӕйраг рольты хъазыдтӕн ӕз. «Медея»-йы - Ясон,
«Хъӕздыг хӕдзар»-ы - Солым, «Амыран»-ы - Бесӕ, «Сослан Цӕра-
зон»-ы - Сослан, «Сӕрмӕт ӕмӕ йӕ фырт»-ты - булкъон Сослӕнбег
ӕмӕ ӕндӕртӕ. Георы нӕ фӕндыд Макбеты роль мӕнӕн раттын, ӕгӕр
ӕрыгон, ӕвӕлтӕрд у, зӕгьгӕ, фӕлӕ Зариффӕ йӕхи фӕнд атардта, ӕмӕ
Макбеты роль мӕнӕн лӕвӕрд ӕрцыд.
Театры директор Теккаты Васили куыд загъта, афтӕ рауад:
- Бексолтан, ацы роль куыд саразай, театры дӕ дарддӕры хъыс-
мӕт афтӕ рауайдзӕн.
Уый мын ӕй ӕртхъирӕны хуызы загъта, фӕлӕ ӕцӕгӕйдӕр афтӕ
рауад. Ӕмӕ ӕз абон дар бузныг дӕн Зариффӕйӕ. Уый ма ӕгас куы
уыдаид, уӕд ӕз бӕрзонддӕр ранмӕ схызтаин аивады. Фӕлӕ йын йӕ
цард фӕцыбыр кодтой йӕ бынатмӕ хъавджытӕ.
Бало фӕрынчын. Хуыссыд ӕфсӕнвӕндаджы кусджыты рынчын-
доны. Йӕ сиахс Тъуриты Махаримӕ йӕм бӕрӕггӕнӕг ныццыдыстӕм.
Рынчындоны дуарӕй бахызтыстӕм. Бало хуыссыд дыккӕгӕм уӕла-
дзыджы. Райхъуыст йӕ диссаджы зӕлланггӕнаг хъӕлӕс. Мах асинты
раз ӕрлӕууыдыстӕм. Раздӕр фенхъӕлдтам Отеллойы роль репетици
кӕны, фӕлӕ ӕндӕр ныхӕстӕ куы зӕлыдысты, уӕд сагьдау фестӕм.
Лӕууӕм асинты рӕбын. Уыцы рӕстӕг нӕ рӕзты ӕрызгъордтой фӕ-
дисӕтты хуызӕн театры директор Теккаты Васили ӕмӕ режиссёр Хуы-
гаты Геор. Мах нал уӕндыдыстӕм ссӕуын. Чысыл алӕууыдыстӕм.
Уӕллаг уӕладзыджы хъӕр ӕрсабыр. Ссыдыстӕм. Балойы цӕсгом
фӕлурс, йӕ къухтӕ ризынц.
- Куыдзӕй гуырдтӕ! Ӕз ӕнхъӕл уыдтӕн рынчынфӕрсӕг мӕм ӕр-
бацыдысты. Адон та мын афтӕ: «Зариффӕйы ныхмӕ, дам, немӕ рацу».
Ӕз - Зариффӕйы ныхмӕ! Ӕгас зӕххы къорийӕн мӕ чи базонын код-
та, стыр актёр кӕй руаджы сдӕн, уый ныхмӕ куыд хъуамӕ рацӕуон.
Чысыл ма куы афӕстиат уыдаиккой, уӕд сӕм, ӕвӕццӕгӕн, къухӕй
дӕр бавнӕлдтаин, бандой сын сӕ сӕртыл ныппырх кодтаин, фӕлӕ куы
смӕсты дӕн, уӕд фӕлидзӕг сты.
112
Ӕндӕр дзырдтыл ӕй адардтам ӕмӕ ӕрсабыр. Бирӕ фӕбадтыстӕм,
фӕныхӕстӕ кодтам, стӕй рацыдыстӕм. Куыд фӕзӕгьынц: «Бирӕгь йӕ
кӕнон зӕнгыл нӕ уадзы». Диссаджы дӕсны режиссёр, зондджын сыл-
гоймаг ӕмӕ йӕ заууатмӕ ӕртардтой. Хуыцау ахӕм ӕлгьыстаг хъуыд-
дӕгтӕ нӕ бары, тагъд дӕр сыл нӕ кӕны сӕ баххӕст кӕныныл.
* * *
1964 аз. Цӕуӕм гастрольты Хуссар Ирыстонмӕ. Кокайты Саукуыдз
нал куыста театры. Йӕ бӕсты йын спектакль «Дыууадӕсӕм ӕхсӕв»-мӕ
бакодтой Сланты Къостайы. Райдыдтой спекгакльтӕ. Райсом ӕвдис-
дзысты «Дыууадӕсӕм ӕхсӕв», афтӕ Сланты Къостайы хъуыртӕ схӕф
кодтой. Дзурын дӕр йӕ бон нӕ уыд. Кочысаты Зоя ратӕх-батӕх кӕны,
зилы актёртыл, фӕлӕ ними разы кӕны Къостайы бӕсты. Стыр роль у, стӕй
дзы зарджытӕ, кӕфтытӕ. Зоя ӕмӕ мӕм Саламты Къола ӕрхатыдысты.
- Бексолтан, ӕртӕ спектакльмӕ билеттӕ уӕйгонд. Куыд акӕнӕм?
Адӕмӕн се ’хца байуарӕм ӕви куыд? Нӕдӕр директор, нӕдӕр режис-
сёр ам не сты. Сзын кӕн дӕхицӕн, ӕндӕр гӕнӕн нӕй, - загъта Къола.
Сразы дӕн. Ӕхсӕв-бонмӕ ӕмӕ дыккаг бон фӕкуыстам Къола, Зоя
ӕмӕ ӕз. Ахъазыдтӕн ӕртӕ спектаклы. Загьтон, мӕ зӕрдӕ атъӕпп кӕн-
дзӕн. Хицауады 'рдыгӕй мын бузныг дӕр ничи загьта. Ӕрмӕстдӕр
Зоя ӕмӕ Къола.
Ӕрбацыдыстӕм Цхинвалӕй ӕмӕ ацыдыстӕм отпусчы. Райдыдта
театры ног сезон. Уыцы спектакль ласынц Елхотмӕ. Хъуамӕ дзы ар-
хайдтаид Къоста, уый йыл бирӕ фӕкуыста, ӕз та ӕрмӕстдӕр иу ӕхсӕв
ӕмӕ иу бон. Ӕрбадзырдтой мӕм театрӕй.
- Кӕм дӕ? Коллектив дӕумӕ ӕнхъӕлмӕ кӕсынц.
Бацыдтӕн. Геор мыл сбустӕ кодта.
- Геор, ацы роль мӕнӕн нысангонд нӕ уыд. Мемӕ режиссёр нӕ
куыста. Ӕхсӕв-бонмӕ Къола ӕмӕ Зояимӕ фӕкуыстам. Ӕртӕ спектак-
лы ахъазыдтӕн. Уыцы ӕхсӕв мӕ удӕй цас ахауд, уый мӕхи йедтӕмӕ
ничи зоны. Сымахырдыгӕй мын бузныг дӕр ничи загъта.
Геор ныхъхъус. Ницы сдзырдта. Ацыд немӕ Елхотмӕ. Бакастспек-
такльмӕ ӕмӕ мын «бузныг» зӕгъыны бӕсты афтӕ бакодта:
- Уӕллӕй, Бексолтан, ды йӕ рагӕй цӕттӕ кодтай, - ууыл ахицӕн
нӕ ныхас.
1965 аз. Хуыгаты Геор ӕвӕры Еврипиды фыст пьесӕ «Медея».
Медеяйы ролыл кусынц Туменаты Еленӕ ӕмӕ Тӕбӕхсӕуты Зӕирӕ.
8 Царды фӕндӕгтыл
113
Йӕ мой Ясоныл кусӕм ӕз ӕмӕ Бибо. Бибо куы фӕзыны, куы та - нал.
Фӕстагмӕ баззадтӕн дыууӕ актрисӕимӕ иунӕгӕй. Дыууӕ усимӕ
цӕрын зын у, дыууӕ усимӕ сценӕйыл хъазын та ноджы зындӕр. Ӕн-
дӕр гӕнӕн мын нал уыд. Куыстон. Иу бон репетицийы мӕ дыууӕ
фыртимӕ ратул-батул кӕнӕм, хъазӕм. Лӕппутӕ худынц, ӕз та, гьы,
зӕгъгӕ, фӕкӕнын. Уыцы рӕстӕг сценӕйы дӕллаг фӕрсты ӕрбацыд
Уӕрӕсейы адӕмон артист Сланты Къоста. Ӕрбакаст, байхъуыста нӕм.
Репетицийы фӕстӕ мӕ фӕрсы:
- Бекко, - афтӕ мӕ хуыдта, - худын нӕ зоныс?
-Нӕ!
- Гъа-ма, куыд худые?
- Гъы, - зӕгьгӕ, фӕкодтон.
Уый мын бацамыдта, худыныл куыд кусын хъӕуы, уый. Ӕз алы
райсом дӕр куыстмӕ сахат раздӕр цыдтӕн ӕмӕ репетицион залы
худын ахуыр кодтон. Ныр мае бон у худын, улӕфт мӕм цас ис, уый
бӕрц. Уый у Сланты Къостайы ӕххуысӕй. Хистӕртӕ кӕстӕрты хъӕн-
дзинӕдты иувӕрсты никуы ахизынц, ӕнӕ феххуыс кӕнгӕйӕ. Къоста
стыр курдиаты хицау у, йӕ ныхас рӕсугьд, тыхджын. Йӕхи йын куынӕ
уынай, афтӕмӕй йын йӕ ныхас куы хъусай, уӕд ӕнхъӕл уыдзынӕ,
уый стыр уӕйыг дзуры. Адӕмӕн уарзон актёр.
Спектакль срӕвдз ӕмӕ йӕ ӕвдисӕм адӕмӕн. Уӕрӕсейы Куль-
турӕйы министрадӕй нӕм сдзырдтой:
- Тӕтӕры уырыссаг театр Декадӕмӕ не срӕвдз сты ӕмӕ мӕй-
мӕ-ӕмгьуыдӕй уӕ бон ӕрцӕуын бауыдзӕн?
Геор сын загьта:
- Абон дӕр цӕттӕ стӕм.
Нӕ зӕрдӕ дардтам республикӕйы хицауадыл. Партийы обкомы
уӕды хицау Хъӕбӕлоты Билар ӕмӕ Министры Советы сӕрдар Баситы
Михал мӕхӕн «нӕ» никуы загьтой. Ӕхцайы фӕрӕзтӕй нын кӕддӕрид-
дӕр, цас нӕ хъуыд гастрольты уӕвынӕн, уый бӕрц ӕххуыс кодтой.
Аластам Мӕскуымӕ цалдӕр спектаклы. Уыдонимӕ спектакль
«Медея» дӕр. Куыстам Чысыл театры. Ӕвдисӕм ӕй. Зал йӕ тӕккӕ дзаг.
Уӕд уыдтӕн ӕрыгон, хӕрзконд. Мӕ дарӕс хӕрз цыбыр. Мӕ цӕнгтӕ,
мӕ зӕнгтӕ гом, марилкӕйӕ ахуырст, хурсыгьды хуызӕн. Театрдзауты
зӕрдӕмӕ цыдтӕн. Цалдӕр хатты мын уыд тыхджын къухӕмдзӕгъд.
Спектаклы фӕстӕ цалынмӕ мӕхи ӕрӕхсадтон, мӕ дарӕс аивтон, уӕд-
мӕме 'мбӕлттӕ иууылдӕр ацыдысты. Рацыдтӕн иунӕгӕй. Театры
дуармӕ - бирӕ сылгоймӕгтӕ, куы мӕ ауыдтой асинтыл, уӕд, у-у-у,
зӕгьгӕ, бакодтой. Иу ацӕргӕ ныллӕг сылгоймаг мӕм хӕстӕг ӕрбацыд:
114
- Сынок, будем знакомиться!
- Бексолтан Тулатов, - загьтон аез, цаемӕй сӕ тагъддӕр фӕхицаен
уон.
- Нет, сынок, будем обниматься, целоваться.
Мае раны, зӕгьын, фаедӕн, уый бӕрц сылгоймаегтимае. Ӕрбам-
бырд мыл сты аемае, чи каедаем аеххаессыд, уырдаем мын батае каенынц.
Чысыл аеддаедаераей маем талынгаей чидаер иронау дзуры.
- Абон ма дӕ махмӕ равдаелдзаен?
Феуаегъд даен сылгоймаегты къордаей. Бацыдтаен, иронау маем чи
дзырдта, уыдонмае. Мае сыхаг Годжиты Ирае маем йаехи аербаппаерста.
Иннӕтӕ даер мыл цинтае каенынц. Интернатты кусджытаен Маескуыйы
аембырд уыд, аемае уым уыдысты. Спектакльмае даер бакастысты.
- Ам аей хуыздаер хъазыдыстут, - загьта чызджытаей иу.
1966 аз. Саеваердтам Гуычмаезты Михалы пьесӕ «Ӕцаегӕлон».
Саейраг ролы хъазаем радыгай Тӕбӕхсаеуты Балоимае. Цалдаер спектак-
ль! куы ахъазыдыстаем, уаед наг Михал фаехуыдта Ногирмае, йае ка-
истаем. Фаецаеуаем автобусы. Поэт Гаджиты Георги даер немае. Георги
дын Баломае дзуры:
- Бало, бахатыр каен, фӕлае хъуыстгонд кӕй дӕ, уый аермаест де
сгуыхтдзинад у?
Бало бахудт
- Маегьа.
- Дае фарсмае тыхджын актёрты къорд куы нае куыстаид, уаед дае
курдиат афтае баерзондмаг не схызтаид. Багрзонд хохагн йаг фарсмае,
кагуыл агнцайа, ахаем фидар хаехтаг куы нае уа, уаед йае багрзонддзинад
наг разындзаен.
- Ӕваеццаггаен, ды раст дае, - загьта Бало.
* * *
Цалдаер азы кусын театры парторгаей. Иурайсом взностаг схастон
райкоммаг. Ӕрцаеуын аемае дын Саламты Къола тагъд-тагъд суайы.
- Каедаем тагьд каеныс, Къола?
- Маенаг маг пьесаг хаессын Культурагйы министрадмаг, каед аей
клубтаей исчи сагвагрид.
- Иуактон пьесаг у?
- Ӕртагактон.
- Ӕмае йаг уагд театрмае цагуылнае дагттыс?
115
- Театры дыууӕ азы лӕууы литературой хайады ӕмӕ йӕ Лемзӕ
йӕхӕдӕг дӕр нӕ кӕсы ӕмӕ йӕ бакӕсынмӕ дӕр никӕмӕ дӕтты.
- Ӕри-ма, ӕз уал ӕй бакӕсон.
- Нӕ! Ӕнхъӕлмӕ мӕм кӕсынц литературой хайады.
- Ӕри-ма йӕ ардӕм! Ӕз уал ӕй бакӕсон!
Тыххӕй йын ӕй байстон. Ӕрцыдтӕн нӕхимӕ. Йӕ архайджыты
йын, зӕгъын, уӕддӕр базонон. Райдыдтон ӕй кӕсын, ӕмӕ мӕ зӕрдӕмӕ
афтӕ тынг фӕцыд, ӕмӕ йӕ цалынмӕ кӕронмӕ нӕ бакастӕн, уӕдмӕ
нал сыстадтӕн. Ӕрцыдтӕн театрмӕ. Режиссёрты, актёрты фӕрсын:
- Къолайы пьесӕ «Сӕрмӕт ӕмӕ йӕ фырттӕ» исчи бакаст?
- Ничи, - уыд сӕ дзуапп.
Уыцы рӕстӕг уыдтӕн аивадон советы уӕнг. Ныхас цыд Хуы-
бецты Райӕйы пьесӕ «Сау чызг» ӕмӕ Туаты Дауыты драмӕ «Ӕф-
сымӕртӕ»-йыл. Ӕз бахастон Къолайы пьесӕ «Сӕрмӕт ӕмӕ йӕ фырт-
тӕ». Мемӕ нӕ разы кӕнынц: Дауыты пьесӕ цӕттӕ у, ӕмӕ ууыл рай-
дайдзыстӕм кусын. Ӕз та сыстадтӕн ӕмӕ загьтон:
- Мӕнмӕ та афтӕ кӕсы, ӕмӕ Къолайы пьесӕ у цӕттӕдӕр. Чи уӕ
бакаст Къолайы драмӕ? Ничи. Мӕ фӕндон уын. Аивадон советы уӕнгтӕ
бакӕсӕнт Къолайы пьесӕ, ӕмӕ йыл иннӕ ӕмбырды аныхас кӕндзыстӕм.
Бакастысты йӕ. Се ’ппагты зӕрдӕмӕ дӕр фӕцыд. Ныр режис-
сёртӕй алкӕйы дӕр ӕрфӕндыд йӕ сӕвӕрын, фӕлӕ йӕ Хуыгаты Геор
нал суӕгьд кодта. Сӕвӕрдта йӕ ӕмӕ дзы рауад диссаджы тыхджын
спектакль. Нымад ӕрцыд ирон классикӕйыл.
Цалынмӕ Бало кусынӕн уыд, уӕдмӕ йӕ ӕвдыстӕм тынг арӕх,
уымӕн ӕмӕ йӕм адӕм цыдысты зӕрдиагӕй. Ахӕмтӕ дӕр уыд, ӕмӕ
йӕ цал хатты ӕвдыстам, уал хатты йӕм цыдысты. Уымӕн ӕмӕ дзы
хъазыдысты театры тыхджындӕр актёртӕ: Тӕбӕхсӕуты Бало, Уататы
Бибо, Беккуызарты Орзетӕ, Хъалӕгаты Федя, Хуырымты Уырызмӕг,
Тылаттаты Бексолтан, Бирӕгьты Къоста. Кӕмдӕриддӕр ӕй ӕвдыстам,
уым театры залтӕ уыдысты дзаг адӕмӕй.
Мӕскуыйы уыдыстӕм гастрольты. Нӕ гастрольтӕ сӕхгӕдтам
спектакль «Сӕрмӕт ӕмӕ йӕ фырттӕй». Аивад иртасджытӕ ӕвзарынц
спектакльты хӕрзхъӕддзинад, режиссёрты, актёрты куыст. Се 'ппӕтӕн
дӕр сӕ зӕрдӕмӕ фылдӕр фӕцыдысты спектакльтӕ. Уӕлдай тынгдӕр
ӕппӕлыдысты «Сӕрмӕт ӕмӕ йӕ фырттӕй». Дзурджытӕй иу сыстад,
феппӕлыд, стӕй афтӕ зӕгьы:
- Ирон театры режиссёртӕ сӕхицӕй ма ныббузныг уӕнт. Уый уыдо-
ны сгуыхтдзинад нӕу, фӕлӕ дидинджыты бастау цы актёрты къорд ис те-
атры, уыдоны. Ахӕм тыхджын актёрты къордимӕ ис хӕхтӕ афӕлдахӕн.
116
Ахӕм пьесӕ дыууӕ азы лӕууӕд литературой хайады скъаппы,
ӕнӕ бакӕсгӕйӕ. Худинаг! Ныхасгӕнджытӕй та иу сыстад ӕмӕ фӕр-
сы Балойы:
- Бало, фӕдӕрдджын дӕ. Актёртӕй кӕй уыныс дӕ бӕсты?
Бало разылд, йӕ цӕст ныл ахаста:
- Нӕ зонын, кӕд мӕ «внук».
Ууыл тӕ цыд 3 мӕйы.
* * *
1970 аз. Режиссёр Хуыгаты Геор сценӕйыл ӕвӕры Брытъиаты Елбыз-
дыхъойы пьесӕ «Амыран». Драмӕ у зын ӕвӕрӕн. Амыран, уӕларвон тых-
тимӕ тох кӕнгӕйӕ, зӕххон адӕмӕн ӕрхаста зынг. Уыйадыл ӕй ӕнӕзӕ-
гъинӕгтӕ, схизӕн кӕдӕм нӕ уыд, ахӕм ран къӕдзӕхы фарсыл сбастой.
Зӕххон адӕмӕй Бесӕ архайы йе суӕгъд кӕныныл. Адӕм не 'ууӕндынц
Бесӕйыл, суанг ма йӕ бинойнаг Чабӕхан дӕр цӕуы йӕ ныхмӕ. Бесӕйы
фӕндыл ӕууӕнды ӕмӕ йын ӕххуыс кӕны сӕ иунӕг фырт Цопан.
Рольты хъазынц: Бесӕ - Икъаты Мӕирбег/Тылаттаты Бексолтан,
йӕ ус Чабӕхан - Туменаты Еленӕ/Уртаты Верӕ, сӕ фырт Цопан -
Къуымылӕгкаты Мурат/Баскаты Уырызмӕг.
Кусӕм, куыд ӕмбӕлы, афтӕ ӕмхуызон рӕстӕг. Икъаты Мӕирбег
ӕмӕ Туменаты Еленӕ иумӕ. Мах Уртаты Верӕимӕ иумӕ. Сцӕттӕ
спектакль. Ӕвдисӕм ӕй ӕхсӕны кусджытӕн, ӕз ӕмӕ Верӕ - сӕй-
раг рольты, режиссёры фӕндонӕй. Залы чидӕриддӕр бадт, се ’ппагты
зӕрдӕмӕ дӕр тынг фӕцыд спектакль. Фӕткмӕ гӕсгӕ, премьерӕйы
дӕр хъуамӕ мах хъазыдаиккам Верӕимӕ. Геор бавдӕлд ӕмӕ снысан
кодта Мӕирбег ӕмӕ Ленӕйы. Ахӕм митӕ Георӕн фыццаг хатт нӕ
уыдысты. Уыцы ми актёрты зӕрдӕмӕ нӕ фӕцыд ӕмӕ йӕм смӕсты
сты. Премьерӕйы ӕмбӕрзӕн байтом, райдыдта спектакль. Ӕваст рай-
хъуыст культурӕйы министр Ужегаты Солтаны мӕстджын хъӕлӕс:
- Ныртӕккӕ сӕхгӕнут ӕмбӕрзӕн, ӕмӕ спектакль ӕхсӕны
кусджытӕн чи лӕвӕрдта, уыдон райдайӕнт хъазын.
Фӕлӕ уымӕн нал уыд гӕнӕн. Солтанбег спектакльмӕ нал бакаст,
афтӕмӕй ацыд мӕстджынӕй. Театры кусгӕйӕ, хъӕуы дур зӕрдӕ, фи-
дар нуӕрттӕ.
1972 аз. Режиссёр Цӕлыккаты Мӕирбег ӕвӕры Цопанаты Хаджу-
мары фыст пьесӕ «Хабос ӕмӕ Аминӕт». Хабос - Тылаттаты Бексол-
тан. Аминӕт - Хъантемыраты Терезӕ.
117
Рахызтыстӕм мизансценӕтӕм. Кусӕм репетицион залы. Хаджу-
мар дӕр райдыдта цӕуын репетицитӕм. Иубон Хаджумар ӕрбацыд
фӕстӕдӕр. Мӕирбегӕн йӕхи дӕр фӕнды Хабосы ролы хъазын. Ха-
джумар не ’рбацыд, уый куы базыдта, уӕд мын афтӕ:
- Бексолтан, абон ӕз акусон?
Куыд ын загътаин «нӕ»?
- Акус, - загьтон ӕз ӕмӕ сценӕйӕ рахызтӕн. Ӕрбацыд Хаджу-
мар. Йӕ цӕст ахаста не’ппагтыл дӕр. Мӕ цурмӕ ’рбацыд.
- Ам цӕмӕн бадыс?
- Мӕирбег кусы.
- Цы? Мӕирбег, ӕддӕмӕ рахиз! Дӕу уым ницы хъуыддаг ис, уый
дӕ куыст нӕу! Схиз сценӕмӕ ӕмӕ кус! - загъта мӕнӕн.
Уымӕй фӕстӕмӕ Мӕирбегӕй нал фехъуыстон Хабосы кой.
1973 аз. Режиссёр Хуыгаты Геор ӕвӕры йӕхи фыст пьесӕ «Фыдӕлты
намыс». Ӕз та режиссёрӕн кусын ӕххуысгӕнӕгӕй. Спектаклы мӕхӕдӕг
нӕ хъазын. Хъазынц дзы Хуырымты Уырызмӕг, Хъантемыраты Терезӕ,
Дзиуаты Анатоли, Саламты Къола, Хъалӕгаты Федя. Ӕрхӕццӕ спектак-
лыл куысты кӕрон. Абон фыццаг бон ӕвдисӕм спектакль адӕмӕн. Зал
йӕ тӕккӕ дзаг. Гъе ныр райдайӕм, зӕгъгӕ, афтӕ - актёртӕй иу нӕй.
Ӕрбадзырдтой театрмӕ, тынг рынчын у. Георӕн куы загътой хабар, уӕд
афӕлурс. Дойнаг дуры лӕуд кӕны, ӕнӕ дзургӕйӕ. Стӕй загъта:
- Бексолтан, райе чиныг, роль дзы бавӕр ӕмӕ йӕ уырдыгӕй кӕс.
Мӕн чиныг нӕ бахъуыд. Репетицитӕм кӕсгӕйӕ сын сӕ ныхӕстӕ
мӕ зӕрдыл бадардтон. Спектакль ӕнӕ къуылымпытӕй кӕронмӕ ахӕц-
цӕ. Уырызмӕгимӕ нӕ сценӕтӕ ацыдысты тынг хорз. Геор мӕ ӕрба-
хъӕбыс кодта:
- Бузныг, Бексолтан!
Уырызмӕг мыл йӕхи ӕрбаппӕрста:
- Бексолтан! Уӕллӕй цасфӕнды йыл куы фӕкуыстаиккам, уӕд-
дӕр хуыздӕр нӕ рауадаид. Молодец!
* * *
1974 азы сентябрь! бакастыстӕм Плиты Грисы фыст пьесӕ «Сослан
Цӕразон». Хъӕздыг ӕрмӕг, фӕлӕ тынг даргъ. Коллективы зӕрдӕмӕ
фӕцыд, фӕлӕ иу ӕхсӕв равдисынӕн ӕгӕр бирӕ у. Ӕвналӕн тӕ йӕм
нӕй - уӕд йӕ мидис хӕлгӕ кӕны. Ӕрцыдыстӕм иу хъуыдымӕ. Куыд
118
фыст у, афтӕмӕй йӕ сӕвӕрӕм ӕмӕ йӕ дыууӕ дихӕй дыууӕ изӕры
ӕвдисдзыстӕм. Райдыдтам кусын.
Сослан Цӕразон - Тылаттаты Бексолтан ӕмӕ Уататы Бимболат,
Тамар - Туменаты Еленӕ ӕмӕ Хъантемыраты Терезӕ, Георги (пад-
дзах) - Сланты Къоста, Сауджын - Бекъойты Георги.
Стволы фарсмӕ кусгӕйӕ, сбӕлвырд кодтам нӕ ахастдзинӕдтӕ
кӕрӕдзимӕ, нӕ хӕстӕ. Рахызтыстӕм сценӕмӕ. Цалдӕр мӕйы акуы-
стам, ӕмӕ Терезӕ смой кодта Гӕбӕраты Ильяйӕ, ӕмӕ цӕрынмӕ ацы-
дысты горӕт Ленинградмӕ. Дыууӕ Сосланы баззадыстӕм кусгӕйӕ
иу Тамаримӕ, ома Туменаты Еленӕимӕ. Зын кусӕн уыд ахӕм даргъ
пьесӕйыл. Фӕлладыстӕм, уӕддӕр куыстам ӕнӕ хъынцъымӕй, уымӕн
ӕмӕ йӕ ӕрмӕг уыд зӕрдӕмӕдзӕугӕ, хъӕздыг.
Бибо ныффыста Астӕуккаг Азимӕ йӕ зонгӕтӕм, ӕмӕ йын сӕр-
выстой стайы цармӕнгӕс хъуымац Сосланы дарӕстӕн. Хуыйгӕ та
йын сӕ бакодтой театры хуыйджытӕ. Бибо ӕнӕуый дӕр къабазджын,
уӕйыгарӕзт лӕппу. Уыцы дарӕс куы скодта, уӕд уыд ӕцӕг Сослан. О,
фӕлӕ ӕз та кӕдӕм арвитон? Джызӕлмӕ? Ӕмӕ Джызӕлы колхозы цы
ис? Ӕрмӕстдӕр фысфосы цӕрмттӕ. Уымӕ гӕсгӕ мӕн хъӕуы кусын
Сосланы миддунейыл, йӕ зондахастыл, Тамаримӕ уарзондзинадыл,
адӕмимӕ йӕ бастдзинӕдтыл.
Мӕхиуыл нӕ ауӕрдын. Ӕхсӕв дӕр хъуыды кӕнын Сосланы сурӕт
хуыздӕр саразыныл. Мӕ дарӕстӕ та мын нывгӕнӕг куыд скодта,
хуыйджытӕ сӕ куыд бахуыдтой, ууыл ӕрӕнцадтӕн.
Срӕвдз стӕм нӕхимӕ гӕсгӕ. Сцӕттӕ сты декорацитӕ, дарӕстӕ,
ӕрхӕццӕ ис «марг лӕмарӕн бон». Афтӕ йӕ хуыдта Цихиты Мӕирбег,
спектакль-иу куы срӕвдз ӕмӕ-иу ӕй ӕхсӕны кусджытӕн куы ’вды-
стам, уыцы бон.
Ӕрцыдысты фысджытӕ, обкомы, газетты, радиойы кусджытӕ
ӕмӕ адӕмтӕ бирӕ ӕндӕр рӕттӕй. Театры зал уыд дзаг. Равдыстам
сын спектакль ӕнӕхъӕнӕй. Хъазыдыстӕм ӕз Сосланы ролы, Ленӕ
та - Тамары. Райдыдтой дзурын спектаклы хорздзинӕдтӕ ӕмӕ хъӕн-
дзинӕдтыл. Фысджытӕй иу сыстад ӕмӕ загьта.
- Ацы спектакль афтӕмӕй адӕмӕн ӕвдисӕн нӕй. Грис нӕ гуыр-
дзыимӕ знӕгтӕ кӕны. Гуырдзыйы кой дзы кӕмдӕриддӕр ис, уыдон
асыгъдӕг хъӕуы.
Фысджытӕй ӕндӕр сыстад ӕмӕ загъта.
- Грисӕн зӕгъын стыр бузныг, ахӕм хъӕздыг ӕрмӕг ӕрӕмбырд
кӕнын кӕй бацис йӕ бон, уый тыххӕй. Уый у гуырдзыимӕ нӕ иумӕ-
йаг истори.
119
Спектакль ӕвӕрӕг режиссёр Хуыгаты Геор сыстад ӕмӕ залы
бадӕг адӕмӕн бамбарын кодта:
-	Ацы пьесӕ нӕ зӕрды ис дыууӕ дихӕй дыууӕ ӕхсӕвы ӕвдисын.
Ахӕм хъӕздыг ӕрмӕг лыгтӕ кӕнынмӕ къух нӕ тасыд, стӕй йӕ мидис
дӕр хӕлд цыдис.
Токаты Асӕх сыстад ӕмӕ загъта:
-	Пьесӕйы ис бирӕ ӕрымысгӕ хъуыддӕгтӕ. Ӕз никуы фехъуы-
стон, никуы бакастӕн, Сосланы чындзӕхсӕвмӕ Уӕлладжыры фӕ-
сивӕд ацыдысты, семӕ галтӕ атӕргӕйӕ, уый.
Грис йӕ пъартфелмӕ нывнӕлдта ӕмӕ дзы стыр бӕзджын чиныг
систа.
-	Бахатыр кӕн, Асӕх, фӕлӕ мӕнӕ ацы чиныг, ды йӕ кӕй нӕ бакас-
тӕ, уымӕй цы аххосджын фӕцис.
Бирӕ рахӕц-бахӕц, хъаугьаты фӕстӕ ӕрлӕууыдысты. Дыууӕ
хайӕ иу пьесӕ саразын, цы рӕдыдтытыл цыд ныхас, уыдонӕй йӕ
асыгьдӕг кӕнын. Райдыдтам пьесӕйыл ногӕй кусын Грисимӕ. Зын
уыд ахӕм хъӕздыг ӕрмӕг хӕххытӕ кӕнын, фӕлӕ нын ӕндӕр гӕнӕн
нал уыд. Сарӕзтам дзы иу пьесӕ ӕмӕ рахызтыстӕм сценӕмӕ. Рай-
дыдтам ногӕй кусын нӕ фӕзылдтытыл, нӕ архӕйдтытыл, нӕ ахаст-
дзинӕдтыл.
Срӕвдз спектакль «Сослан Цӕразон». Равдыстам ӕй театрдзау-
тӕн, ӕмӕ спектаклы архайджытӕ нӕ уӕззау уаргьӕй феуӕгъд стӕм.
Уыцы аз цыдыстӕм гастрольты Хуссар Ирмӕ. Аластам «Сослан Цӕра-
зон» дӕр. Зал уыд йӕ тӕккӕ дзаг. Тбилисӕй ӕрбацыдысты йӕ фенын-
мӕ. Спектакль сӕ зӕрдӕмӕ фӕцыд, фӕлӕ Тамарӕй загътой: «Хъазгӕ
хорз кӕны, фӕлӕ ӕгӕр зӕронд у Тамары ролӕн».
Уыцы рӕстӕг Бибойы йе ’рдхорд Зураб ахуыдта йӕ райгуырӕн
хъӕумӕ, ӕмӕ сӕхи конд сӕнӕй сӕхимӕ хорз фӕкастысты. Бибо фидар
у нозтӕн, фӕлӕ нозт йӕ кӕнӕгӕн дӕр нӕ бары, фӕзӕгъынц. Нозтвӕл-
ладӕй ахӕм стыр роль ахъазын ӕнцон нӕу. Йӕ хъазт адӕмы зӕрдӕмӕ
нӕ фӕцыд, уӕлдайдӕр та Хуссар Ирыстоны театры кусджытӕн,
ӕмӕ сӕ хъаст бахастой ӕвӕрӕг режиссёр Хуыгаты Геормӕ. Обкомы
кусджытӕ дыууӕ спектаклы дӕр федтой ӕмӕ Георӕн загътой:
-	Мауал ӕй рауадзут Сосланы ролы. Бибо тынг хорз актёр у, фӕлӕ
Сослан уый куыст нӕу, нӕ йӕ сарӕзта.
Ацы спектакль хъуамӕ Цхинвалы равдыстаиккам ӕртӕ хатты.
Ӕртӕ хатты равдысты фӕстӕ Сланты Къоста, Хъалӕгаты Федя,
Хуырымты Уырызмӕг ӕмӕ ӕз суӕгъд стӕм ӕмӕ ацыдыстӕм нӕ-
120
химае. Изаеры театры уӕды директор Хъесаты Валодя телефонаей
сараезта фаедис:
- Рацӕут фӕстӕмае, адӕм мӕ ӕргӕвдынц. Базыдтой, «Со-
слан-Цӕразон»-ы спектаклы хъазджытӕ ацыдысты, уый ӕмае маем
лаебурынц. Бираеты ма фаенды йае фенын.
Цы гӕнӕн ма нын уыд. Сбадтыстӕм рог машинаейы цыппараей
аемае фӕцаеуаем Арвы комы. Хъазыбегмае наема бахӕццае стаем, афтӕ
хох аерлӕбырд ӕмӕ фӕндаг сӕхгаедта. Раздӕхтыстӕм. Беслӕнӕй Тби-
лисмӕ хӕдтаехӕг нае таехы. Ныццыдыстӕм Минводмӕ. Уырдыгӕй дӕр
наей хаедтаехӕг. Ӕхсӕвы дыууадаес сахатмае фаехъуырдухӕн кодтам,
стаей сбадтыстаем цыдаер хӕлддзаг хӕдтӕхаеджы ӕмӕ хохаг уӕрдоны
хуызӕн гыбар-гыбургӕнгае схаеццае стаем Тбилисмае. Уыцы ӕнафо-
ны Цхинвалмае машинӕ цӕуӕг нӕй. Хорз ӕмӕ мӕ дзыппы аехца уыд.
Йӕхи машинӕйы чи бадт, ахӕм шофыры сразы кодтам ӕмӕ боны аер-
барухсмае бахаеццае стаем Цхинвалмае.
Хъантемыраты Терезаейы даер схуыдтой Ленинградӕй ӕмӕ рай-
дыдтам репетици кӕнын. Кӕй зӕгьын ӕй хъӕуы, Терезаейӕн аермаест
йӕ уынд аемае конд даер уыдысты аецаег Тамар. Нысангонд спектакльмӕ
ныр Тбилисаей ӕрбацыдысты дыууӕ хатты фылдӕраей. Спектакль сае
зӕрдӕмӕ фӕцыд, уаелдай тынгдаер та - Тамары фӕлгонц. Спектаклы
фаестае загьтой се ’ппӕт дӕр сӕ хъуыдытӕ ӕмӕ зӕрдӕрухсӕй аздаех-
тысты Тбилисмӕ.
Дзауы цӕраег адаем стыр зӕрдиагӕй курынц, цӕмӕй сын уым рав-
дисаем «Сосланы» спектакль. Каей заегъын аей хъаеуы, декорацитӕ Дза-
уы клубӕн араезт нае уыдысты, цыдӕртӕ дзы ивд ӕрцыдис, уаедцаер
ӕй равдыстам. Уый бӕрц адаем аерцыд, аемае клубы залы нӕ цыдысты.
Рудзгуытыл бадтысты. Клубы дуӕрттае байтом кодтой аемае аеддейае
дӕр кастысты. Цыбырдзырдаей, Дзауы цӕрӕг адаемы фӕндон сӕххӕст
кодтам аемае заердаерухсӕй баззадысты.
Цхинвалы нын нысангонд нал уыд ацы спектакль. Бирае адаемтае та
куырдтой, цаемаей ма сын ӕй иу хатт равдисӕм. Цыма йӕ фыццаг хатт
аевдыстам, афтӕ байдзаг театры зал. Уымаей саехгаедтам нае гастроль-
тае даер. Хуссар Ирыстоны адӕм баззадысты бузныгаей, бирӕ арфаейы
ныхаестимае аерцыдыстӕм Цаегат Ирмае.
Ацыдыстаем ӕмхуызонаей отпусчы улӕфынмӕ. Нӕ ног сезон куы
байтом кодтам, уӕд снысан кодтам «Сосланы» спектакль Налцыкмӕ
аласын. Актёртӕй чи цӕудзӕн, уыдоны номхыгъды фыццаг фыст уыд
мае мыггаг. Ома Сосланы ролы хъаздзынаен аез. Маехи цаеттае кодтон.
Ӕрбацыд маем Бибо:
121
- Бексолтан, Азийӕ мӕм ссыдысты, мӕн фенын сӕ фӕнды, ӕмӕ
мӕн ауадз Налцыкмӕ.
Бибоимӕ хӕларӕй цӕрӕм. Иумӕ кусӕм. Ӕппынфӕстаг мӕ сы-
вӕллӕтты ӕмхӕрӕфырт, куыд ын загътаин «нӕ»! Сразы дӕн, ӕмӕ
уый ацыд Налцыкмӕ Сосланы ролы ахъазынмӕ. Дыккаг бон бацыдтӕн
куыстмӕ. Актёртӕ лӕууынц театры дуармӕ. Сланты Къоста, Годжыца-
ты Исахъ, Бекъойты Георги, Хуырымты Уырызмӕг, Хъалӕгаты Федя
мӕ алыварс ӕрлӕууыдысты.
- Цы бакуыстай, Бекко? Цӕмӕн ацыд дӕ бӕсты Бибо Налцыкмӕ?
Фесӕфта спектакль. Нӕдӕр нын репликӕтӕ раст лӕвӕрдта, нӕдӕр
нын нӕхи репликӕтӕм хъуыста. Цытӕ хъазыд - иу бӕрӕг дӕр ын нӕ
уыд. Цӕмӕн ӕй ауагътай? Чи цыд, уыдонимӕ фыст ды куы уыдтӕ, -
мӕстджынӕй загъта Къоста ӕмӕ иуварс алӕууыд.
Уалынмӕ ӕрбацыд Геор. Фӕдзырдта мӕм йӕ кусӕнуатмӕ.
- Бексолтан, знон кӕм уыдтӕ? Цы куыстай?
- Ницы куыстон. Нӕ хӕдзары фӕбадтӕн.
- Уӕдӕ Бибо цӕмӕн ацыд дӕ бӕсты?
- Ӕрбацыд мӕм ӕмӕ куырдта. «Азийӕ мӕм ссыдысты ӕмӕ сӕ
тынг фӕнды мӕн фенын, ӕмӕ мӕ райсом Налцыкмӕ ауадз». Ӕз ӕн-
хъӕлдтон, ды йын загьтай, ӕмӕ сразы дӕн.
Фесӕфта спектакль. Худинаг ӕмӕ амӕлӕт ахӕм спектаклы
фӕстӕ. Ӕз ӕй нӕ зыдтон, кӕй ӕрвитын хъуыд, уый? Мӕстӕй дысон
бонмӕ нӕ бафынӕй дӕн.
Терезӕ дӕр тынг смӕсты ӕмӕ ӕртыккаг бон Ленинградмӕ атахт.
Ленӕ фӕрынчын. Ууыл банцад спектакль, йӕ койгӕнӕг дӕр нал ис. Цыма
уӕвгӕ дӕр нӕ уыд, афтӕ бамынӕг, бирӕ кӕуыл фӕкуыстам, кӕуыл фӕ-
фыдӕбон кодтам, уыцы диссаджы спектакль «Сослан Цӕразон».
1978 аз. Цӕуӕм Абхазмӕ гастрольты. Мӕ хо Зинӕ (рухсаг уӕд)
мын фӕндагмӕ ӕртӕ дзаджджын уӕлибыхы, карк ӕмӕ коньячы авг
ӕрбахаста. Бацыдтӕн театрмӕ. Актёртӕ бадынц автобусы. Директор
Хъесаты Валодя лӕууы «Волгӕ» машинӕйы цур ӕмӕ мӕм дзуры:
- Бексолтан, мӕнӕ ам сбад, иунӕгӕй мын ӕнкъард уыдзӕн.
Цалынмӕ мӕ хызын ӕвӕрдтон фӕсте, уӕдмӕ Цӕлыккаты Мӕир-
бег абадт машинӕйы. Нӕ мӕ фӕндыд уыимӕ цӕуын, фӕлӕ мӕ хызын
фӕстӕмӕ куыд систаин, стӕй Валодяйӕ дӕр ӕфсӕрмы кодтон. Араст
стӕм. Горӕтӕй куы ахызтыстӕм, уӕд шофырмӕ дзурын:
- Петя, ам-ма бауром, ӕмӕ нӕ фӕндаджы сӕрӕн акувӕм.
Петя баурӕдта. Мӕирбег дын афтӕ фӕкодта:
122
- Ӕфцӕгӕй куы ахизӕм, уӕд уым абаддзыстӕм.
- Мӕирбег, бадгӕ нӕ кӕнӕм, нӕ хӕдзӕрттӕй нырма ныр рацыды-
стӕм, фӕлӕ кувгӕ.
Мӕирбег нӕ разы кӕны. Петя машинӕ кусын кӕны ӕмӕ йын нал
кусы. Ӕз Петямӕ дзурын:
- Нӕ дын скусдзӕн. Мӕ хызын мын рахӕсс, ӕмӕ уӕртӕ цъӕх
нӕууыл бакувӕм. Валодя, рахиз-ма.
Валодя дӕр ма ӕфсӕрмӕй Мӕирбегмӕ бадзырдта, фӕлӕ уый нӕ
рахызт. Валодя, Петя ӕмӕ ӕз рахызтыстӕм. Валодя ӕртӕ чъирийы
скуывта, Петя дзы ацахуыста, Валодя йӕ анызта. Петямӕ дзурын:
- Адон фӕстӕмӕ сӕвӕр. Ныр дӕ машинӕ скусдзӕн.
Сбадтыстӕм, Петя дӕгьӕл фӕзылдта, машинӕ скуыста, ӕмӕ
араст стӕм.
Валодя дзуры:
- Бексолтан раст уыд. Нӕ машинӕ ӕнцонӕй скуыста.
Ӕфцӕгӕй ахызтыстӕм. Пасанауримӕ нӕма ныххӕццӕ стӕм, афтӕ
доны был цъӕх нӕууыл абадтыстӕм. Сухумы нӕ уазӕгдон уыд ден-
джызы тӕккӕ былыл. Иубон мӕхи найынмӕ рацыдтӕн. Дымгӕ ден-
джызы уылӕнтӕ хӕссы. Мӕ дзаумӕттӕ раластон, дур сыл ӕрӕвӕрд-
тон, цӕмӕй сӕ дымгӕ ма ахӕсса. Мӕхи найын. Уӕлгоммӕ схуыссыд-
тӕн, ӕмӕ мӕ уылӕн йӕ сӕрыл сисы, фӕстӕмӕ мӕ денджызмӕ ахӕс-
сы. Дзугкойты Афассӕ мӕ рудзынгӕй ауыдта ӕмӕ фӕдисы рацыд:
- Ныртӕккӕ схиз уӕлӕмӕ, кӕннод дын дӕ сӕр дурӕй цӕвын.
Рацыд мӕм Бало дӕр:
- Нӕ уыныс, денджыз цы уылӕнтӕ хӕссы, уый? Рахиз ӕддӕмӕ!
Рахызтӕн. Цы гӕнӕн ма мын уыд.
1979 аз. Хъесаты Валодяйы сӕвӕрдтой культурӕйы министры
бынаты. Театрӕй йӕм схастой сӕ мызд фӕфылдӕр кӕнынмӕ актёрты
номхыгъд. Валодя гӕххӕтмӕ ’ркаст, ӕмӕ дзы мӕ мыггаг куы нӕ уыд,
уӕд сын загъта:
- Бексолтаны мыггаг дзы цӕуылнӕ ис? Спектакльты сӕйраг роль-
ты иууылдӕр уый куы хъазы, уӕз ууыл куы цӕуы. Ахӕссут уӕ гӕххӕтт
ӕмӕ дзы ӕппӕты сӕрӕй ныффыссут Бексолтаны мыггаг, ӕмӕ уын дзы
уӕд мӕ къух бавӕрдзынӕн.
Ацы хабар мын бухгалтерийы кусджытӕ дзырдтой. Иннӕты ӕм-
хуызон мӕнӕн дӕр мӕ мызд скодтой дӕс туманы. Уыцы рӕстӕг уы-
дон кӕуылты ӕхца уыдысты. Ахӕм лӕг уыд Хъесаты Валодя. Уӕздан,
ӕгъдауджын, рӕстдзинадыл фидар лӕуд адӕймаг (рухсаг уӕд).
123
* * *
Чермены ролӕн диссаджы актёр Тӕбӕхсӕуты Бало фӕдӕрдджын.
Спектакль ӕвӕрӕг ӕмӕ сӕйраг режиссёр Брытъиаты Зариффӕ Чер-
мены роль радта Уататы Бибо ӕмӕ мӕнӕн. Бибойӕн нӕ зонын, фӕлӕ
Балойы фӕстӕ уыцы рольмӕ мӕ ныфс нӕ хастон. Скъолайы ахуыр
кӕнгӕйӕ, хъазыдтӕн Чермены ролы. О, фӕлӕ уым цы ӕлдӕрттӕ уыд,
уыдонимӕ тох кӕнын ӕнцон уыд. Ацы спектаклы ӕлдӕрттӕй сӕ кӕ-
цыфӕнды дӕр у ӕнӕбасӕтгӕ хох. Мыггаджы хистӕр Даккойы ролы
хъазӕг Сланты Къоста, кӕд асӕй стыр нӕу, уӕддӕр йӕ миддуне тынг
тыхджын у. Уымӕ гӕсгӕ мӕнӕн мӕхиуыл хъуыд бирӕ кусын.
Райсомӕй-иу репетицийӕ сахат раздӕр ӕрбацыдтӕн театрмӕ ӕмӕ
репетицион залы куыстон мӕ хъӕлӕсыл, стаей Чермены монологтыл.
Уый фӕстӕ-иу мын репетицийы ӕнцон кусӕн уыд. Афтӕ йӕ срӕвдз
кодтон ӕмӕ йӕм мӕ зӕрдӕ нал ӕхсайдта.
Цалдӕр спектаклы ахъазыдыстӕм, стаей Бестолы ролы хъазӕг
Цӕлыккаты Мӕирбег ацыд пенсийы. Зариффӕ уыцы роль дӕр радта
махӕн Бибоимӕ. Дыууӕйӕ радыгай хъазыдыстӕм Чермены ролы дӕр
ӕмӕ Бестолы ролы дӕр. Кӕй зӕгъын ӕй хъӕуы, Чермен сӕйрагдӕр
кӕй уыд, уый тыххӕй куысты уӕз ууыл фылдӕр цыд. Чермены хӕстӕ
бӕрӕггонд сты. Карз тох ӕлдӕртты ныхмӕ мӕгуыр адӕмы сӕрап-
понд. Бестол бахауд хъизӕмары. Иӕ бон нӕу мыггаджы ныхмӕ цӕуын
ӕмӕ Чермены йӕ зӕрдӕйӕ сыскъуынын. Кӕд кӕвдӕсард у, уӕддӕр
йӕ хъӕбул у, йӕ иунӕг хъӕбул, ӕмӕ йӕ куыд амарын кӕна. Бестолы
ролыл куыд ӕмбӕлд, афтӕ нӕ бакуыстам ӕмӕ нын фӕлурсӕй баззад.
1980 аз. Фӕдзырдтой мӕм обкоммӕ Кучиты Агуыбе ӕмӕ Тотраты
Абхаз.
- Мах фӕнды дӕу сӕвӕрын Ирон драмон театрӕн директорӕй.
Нӕ сын сразы дӕн. Бон цухӕй мӕм дзырдтой, фӕлӕ сын нӕ разы
кодтон. Отпуск нын уыд дыууиссӕдз боны, ӕмӕ мын ӕй фесӕфтой.
Ӕртӕ боны ма баззад обкомы бюромӕ, афтӕ мӕм фӕдзырдтой Хъӕ-
бӕлоты Билары кабинетмӕ. Ссыдтӕн. Мӕхимидӕг тыхстӕн. Дуарӕй
куы бахызтӕн, уӕд Билар мӕ размӕ рацыд, мӕ цонгыл мын ӕрхӕцыд
ӕмӕ мӕ йӕ фарсмӕ ӕрбадын кодта. Бадтысты ма дзы Кучиты Агуыбе,
Тотраты Абхаз ӕмӕ оргхайады хицау Плиты Димитр. Билар мӕ афӕрс-
тытӕ кодта театры хабӕрттӕй, стӕй дын ӕвиппайды афтӕ:
- А вот мне говорят, что ты отказываешься от директорства.
124
Билар Емазаевич, я не директор, я актёр.
- Чтобы на бюро обкома партии я не слышал «не хочу».
Ӕз ӕрӕнкъард даен. Билар мӕ бамбаерста:
- В общем так, один год поработаешь, а мы к этому времени под-
берем другого человека.
Бюройы мае сфидар кодтой театры директорӕй. Билар йӕ дӕлбар
кусджытимае ӕрцыд театрмӕ. Залы бадынц театры аеппает кусджытае
даер. Билар сын фехъусын кодта:
- Бексолтан партийы обкомы бюройы фидаргонд аерцыд Ирон
театры директораей.
Иууылдӕр сӕмдзӕгьд кодтой. Хуыгаты Геор театры сӕйраг ре-
жиссёр, театры директор Тылаттаты Бексолтан - афтаемаей байдыдтам
кусын. Театры пълантӕ ӕххаест кӕнӕм уӕлдайджынтӕй. Коллективы
аехсаен иудзинад фӕтыхджын. Кӕрӕдзиуыл дам-думтӕ нал кӕнынц.
Цалдӕр маейы куысты фӕстӕ маем партийы обкомаей Плиты Димитр
мӕстыхуызаей дзуры телефонӕй.
- Бексолтан, коллективаен цы бакуыстай?
- Цы йын бакуыстон?
- Ардаем сӕ хъаестмае ничиуал цаеуы. Уаед-иу къордтӕ-къордтаей
цыдысты хъаестмае. Молодцы! Хорз кусут! - йаехаедӕг ныххудт.
Афӕдзаей фылдаер кусаем, аемае та наем Димитр телефонаей дзуры:
- Бексолтан! Адаем уыл хъаст каенынц, театры кассаейы, дам, билет
балхаенынмае наей. Ӕвӕццаегӕн сӕ саехиуӕттӕн ауаей каенынц!
- Уый хорз у аеви аевзаер?
Димитр ныххудт'
- Тынг хорз! Тынг хорз, Бексолтан!
Ирыстоны хъаеутаем ластам спектакльтае. Хуссар Ирыстоны га-
строльты уаевгаейае, уым даер афтае. Нае автобус нал баеззыд актёрты
ласынаен.
Ссыдтаен Билармае. Байхъуыста маем. Ахъуыды кодта, стаей теле-
фоны хаетаел систа.
- Ӕраеджы цал автобусы райстат? Уае заеронд машинӕтӕй та цал
сфыстат? Каей сфыстат, уыдоны хуыздаер уаехицаен уадзут, иу ног ма-
ши нае та Ирон театраен раттут.
Цалынмае уырдыгаей театрмае цыдтаен фистаегаей, уаедмае теа-
тры дуармае лаеууыд дзыхъхъынног автобус аед шофыр. Шофыр куы
бамбаерста куысты уавӕртӕ аемае мызд, уаед автобус фаеуагъта аемае
алыгъд.
125
* * *
Ирон ӕмбисонд зӕгъы: «Хорз ма ракӕн ӕмӕ фыд ма ссарай!». Иу
рӕстӕджы, чысыл мызд чи иста кусджытӕй, уыдоныл номхыгъд скӕ-
нын кодтон. Сӕ куыст цыма тынг хорз ӕххӕст кӕнынц, ахӕм бардзырд
скодтон, ӕмӕ сын сӕ мызды уӕлӕмхасӕн алы мӕй дӕр 40% лӕвӕрд-
там. Чидӕр мыл бахъаст кодта, уыцы ӕхцатӕ, дам, йӕ дзыппы ӕвӕры.
Иу бон мӕм мӕ куыстмӕ ’рбацыдысты фондз сылгоймаджы.
- Мах, дам, дӕ фӕдыл зилӕм.
- Чидӕр, дам, арсы уыдта, йӕхӕдӕг ын йӕ фӕд агуырдта. Сымах
дӕр афтӕ. Ӕз ам бадын, сымах та мӕ кӕм агуырдтат?
- Чидӕр дыл ныффыста, премийы ӕхцатӕ, дам, йӕ дзыппы ӕвӕры,
кусджытӕм нӕ хӕццӕ кӕнынц, - загьта сӕ хистӕр.
- Мах се ’ппаетыл дӕр фӕзылдыстӕм, ӕмӕ дын иууылдӕр ар-
фӕтӕ кӕнынц, нӕ мызд, дам, нын фӕфылдӕр кодта Бексолтан ӕмӕ йӕ
цӕрӕнбон бирӕ уӕд! - загьта иннӕ сылгоймаг
- Ӕмӕ сымах баууӕндыдыстут ацы хабарыл?
- Нӕ баууӕндыдыстӕм, фӕлӕ, ӕнӕ сбӕлвырд кӕнгӕйӕ, хъуыдда-
гӕн ӕхгӕнӕн нӕй.
- Гъемӕ хорз, уӕ зӕрдӕ йӕм нал ӕхсайдзӕн.
Ууыл ахицӕн уыцы хъуыддаг.
Культутрӕйы министрады уыд тарификацион къамис, актёртӕй
чысыл мызд чи иста, уыдоныл номхыгьд скодтон. Фылдӕр - фӕсивӕд.
Рауадысты ӕртӕ ӕмӕ ссӕдз. Уырыссаг театры директор Воробьевӕ та
бавдыста ӕртӕ актёры ӕмӕ йӕ зыр-зыр цыд, куы нӕ мын сӕ скӕной,
зӕгьгӕ.
Темыраты Давид уыд къамисы сӕрдар. Театры иумӕ бирӕ фӕкуыс-
там. Ныр кусы культурӕйы министры хӕдивӕгӕй. Бацыдтӕн, къамис
кӕм бадынц, уырдӕм. Давид мӕм дзуры:
- Ранымай-ма сӕ, кӕй схастай, уыдоны.
- Дзырд мын раттут, кӕнӕ мын сӕ ӕмткӕй скӕндзыстут, кӕнӕ та
иу дӕр нӕ!
Бирӕ фӕрабар-бабар кодтам.
Ӕппынфӕстаг сразы сты мемӕ. Ӕз сӕ нымайын куы райдыдтон
ӕртӕ ӕмӕ ссӕдз мыггаджы, уӕд Дауыт дыууӕ къухӕй йӕ сӕрыл
ныххӕцыд. Ӕз ӕм дзурын:
- Дзырд мын радтай, уӕд ӕй ӕххӕст кӕнын хъӕуы, ивӕн ын нӕй.
Цы гӕнӕн ма сын уыд, ӕмӕ актёртӕн сӕ мызд фӕфылдӕр ис.
Мӕнӕн дӕр мӕ удӕн фенцондӕр.
126
* * *
Гастрольты дард рӕттӕм арӕх цыдыстӕм, ӕмӕ нӕ-иу хъуыд ӕх-
цайы фӕрӕзтӕ. Георимӕ-иу Билармӕ ссыдыстӕм. Уый нын «нӕ» ни-
куы загъта, стӕй нӕ ӕнӕ хорз дзуаппӕй никуы рарвыста. Министрты
Советы сӕрдар Цӕгӕраты Михалмӕ иу бадзырдта. «Театр цӕуы га-
строльты, ӕмӕ сӕм фӕкӕс!» Ӕмӕ-иу уыдыстӕм рӕвдз.
Мӕскуымӕ тынг арӕх цыдыстӕм гастрольты. Кӕцыдӕр респу-
бликӕйы театр-иу нысангонд рӕстӕгмӕ не срӕвдз Декадӕмӕ, зӕгъгӕ,
уӕд-иу махмӕ сдзырдтой Уӕрӕсейы Культурӕйы министрадӕй:
- Дӕс бонмӕ уӕ бон суыдзӕн ӕрцӕуын?
Загътам сын иу «суыдзӕн», уымӕн ӕмӕ нӕ зӕрдӕ дардтам обком
ӕмӕ Министрты Советыл. Уыдон махӕн «нӕ» никуы загътой. Хъӕбӕло-
ты Билар ӕмӕ Цӕгӕраты Михал нӕ-иу уайтагьд арӕвдз кодтой ӕхцайӕ.
Мӕхмӕ та ӕдзухдӕр уыд, Мӕскуыйы цы равдыстаиккам ахӕм спектакль-
таг. Канд Мӕскуыйы нӕ, фӕлӕ дыууӕ хатты уыдыстӕм гастрольты уӕды
Ленинграды ӕмӕ-иу стыр кадимӕ ӕрыздӕхтыстӕм нӕхимӕ.
Горькийы уацмысты фестивальмӕ цӕттӕ кодтам пьесӕ «Царды
бын». Ӕвӕрдта йӕ театры сӕйраг режиссёр Хуыгаты Геор. Актёртӕй
иуӕй-иутӕ хъуыр-хъуыр кодтой:
- Цӕрӕнбонты Советон Цӕдисы театртӕ кӕй ӕвӕрдтой, уым мах
ногӕй цы равдисдзыстӕм?
Геор пьесӕ сӕвӕрдта бынтон ӕндӕр хуызы. Спектакльмӕ кастысты
Мӕскуыйӕ ӕрбацӕуӕг тыхджын критиктӕ. Кӕй зӕгъын ӕй хъӕуы, мах
тарстыстӕм, фӕлӕ спектаклы кӕрон сценӕмӕ цалдӕрӕй сгӕппытӕ
кодтой ӕмӕ райдыдтой ӕппӕлын:
- Мӕнӕ нын Ирон театр нӕ цӕстытӕ куыд байтом кодта.
Уыцы фестивалы ӕрцахстам фыццаг бынат ӕмӕ ма райстам ӕртӕ
мины ӕхцайы преми. Уый уыд Георы сгуыхтдзинад ӕмӕ тыхджын
курдиатжын актёрты куыст.
* * *
Ӕрвитӕм Мӕскуымӕ кандидатурӕтӕ Станиславскийы номыл
преми райсынмӕ Шекспиры пьесӕ «Тимон Афинский»-мӕ гӕсгӕ
ӕвӕрд спектаклӕй.
Геор загъта.
- Нӕ бон у ӕрмӕстдӕр ӕртӕ адӕймаджы номы арвитын.
Сӕйраг ролы хъазӕг Икъаты Мӕирбег, нывгӕнӕг Челехсаты Маг-
рез, ӕвӕрӕг-режиссер Хуыгаты Геор.
127
- Геор, фылдӕр актёртӕ арвитӕм, ӕмӕ фылдӕрӕй суыдзысты
премиджынтӕ. Кӕд ма нын уыдзӕн ахӕм гӕнӕн, кӕд ма ахъаздзысты
ахӕм рольты Сланты Къоста, Мерденты Юра, Годжыцаты Исахъ?
- Ӕз мӕхӕдӕг дӕн уыцы къамисы уӕнг, ӕмӕ нӕма уыд, ӕртӕйӕ
фылдӕр кӕд радтой. Нӕ дзы хъӕуы фылдӕр фыссын.
- Омӕ дзы цы сафӕм? Кӕд сын раттой, уӕд хорз, куы нӕ раттой,
уӕддӕр цы?!
- Гъемӕ дӕ куыд фӕнды, афтӕ кӕн!
Ручкӕ стъолмӕ ӕрӕппӕрста ӕмӕ ацыд. Ӕз ныффыстон ӕхсӕ-
зы дӕр: Сланты Къоста, Мерденты Юрае, Годжыцаты Исахъ, Икъаты
Маирбег, Челехсаты Магрез, Хуыгаты Геор. Цасдӕр рӕстӕджы фӕстӕ
ссыд гӕххӕтт Мӕскуыйӕ, ӕхсӕзӕн дӕр радтой премитӕ ӕмӕ сӕ хо-
нынц сӕйраг горӕтмӕ.
- Цӕй куыд, Геор, исты дзы фесӕфтам?
- Омӕ никуы уыд афтӕ. Ӕдзухдӕр ӕртӕйӕн лӕвӕрдтой премитӕ.
* * *
1982 аз. Театры сӕйраг режиссёр Хуыгаты Геор, йӕхи фыст пьесӕ
«Ӕмпъузӕнтӕ» ӕвӕргӕйӕ, байуӕрста рольтӕ. Баззад ма дзы колхо-
зы ӕхсӕвгӕс Агойы роль. Пьесӕ кӕсгӕйӕ, уадиссаг нӕ уыд ӕмӕ йӕ,
лӕвӕрд кӕмӕн уыд, уый йӕ сӕрмӕ не ’рхаста, нӕ бакуымдта.
Ӕз уыцы рӕстӕг куыстон театры директорӕй дӕр ӕмӕ актёрӕй
дӕр. Спектакльты бирӕ сӕйраг рольты хъазыдтӕн ӕмӕ сӕ сфӕлмӕ-
цыдтӕн. Иу бон Геормӕ дзурын:
- Геор, Агойы роль-ма мӕнӕн ратт.
Уый мӕм ӕрбакаст ӕмӕ йӕ мидбылты бахудт. Нӕ йӕ бауырныдта,
ӕз ӕцӕг кӕй дзурын, уый. Уымӕн ӕмӕ йе ’вагрд спектакльты сӕйраг
рольты ӕз хъазыдтӕн.
Райстон роль, райдыдтон ыл кусын. Райсомӕй мӕ куысты ӕрбай-
йӕфтой колхозы сӕрдӕр Икъаты Мӕирбег, сӕйраг хыгьдхӕссӕг Го-
джыцаты Исахъ, парторг Кцойты Мишӕ, агроном Ходы Барис. Хъарм
ныхӕстӕ фӕкодтам, фӕхудтыстӕм. Уыцы рӕстӕг нӕ систой телеуы-
нынадмӕ, ӕмӕ ӕз дӕр се ’мсаерагй баззадтӕн.
Икъаты Мӕирбег ӕмӕ дзы Годжыцаты Исахъӕн ахӕм сценӕ уыд.
Сӕрдар фӕдзырдта хыгъдхӕссӕгмӕ ӕмӕ йӕ фӕрсы:
- Дафин, райсом нӕм уазджытӕ ӕрцӕудзӕн ӕмӕ истӕмӕй цӕттӕ
стӕм?
128
- Ӕмӕ нӕ цы цӕттӕ хъӕуы? Ӕрцӕуӕнт уал. Фенӕм сӕ, цал уы-
дзысты, ӕмӕ сын уал карчы аргӕвддзыстӕм. Сымах цалынмӕ хус
ныхӕстӕ кӕнат, уӕдмӕ кӕрчытӕ фондз хатты сфыцдзысты.
- Хорз уынинаг уазджытӕ сты, кӕрчытӕй дын дзы ницы рауай-
дзӕн.
- Хорз уынинаг? Суанг уӕлейӕ?
- Суанг уӕлейӕ!
-Уый дын хъуыддаг! Омӕ суанг уӕлейӕ цӕмӕн цӕуынц? Уым сын
куыст нӕ фаг кӕны. Ардӕм цы сахуыр сты, ам сын хуыллыппы харчев-
нӕ ис? Уый ӕмӕ дын нӕхи уазджытӕ. Ӕппӕты уӕллӕгтӕн - хуыскъ
фыс. Уыдоны дӕлейӕн - хъаз. Йӕ къух райсынмӕ дӕр кӕмӕн нӕ бӕззы,
уыдонӕн та - бабыз. О, фӕлӕ бабыз дӕр ӕвгьау у ӕргӕвдынмӕ. Ныр-
ма сӕ ӕрӕджы балхӕдтам, къуыртт дӕр сын нӕма нывӕрдтам. Айк
нӕма ӕрӕфтыдтой. Кӕй ӕйчытыл сӕ сбадын кӕнон? Бӕллӕх нӕу. Сӕ
куысты бынӕтты цӕуылнӕ бадынц? Цы зилынц хъӕутыл?
- Уый дӕ хъуыддаг нӕу! Цӕугӕ ӕмӕ ахъуыды кӕн, куыд хуыздӕр
уыдзӕн, ууыл.
Исахъ йе уӕхсчытыл радыгай хӕрдмӕ схӕстытӕ кодта, ӕфсӕддон
лӕджы зылд йӕ мидбынаты ӕркодта ӕмӕ ацыд.
Спектаклыл куыст кӕронмӕ ахӕццӕ. Ӕвдисӕм ӕй ӕхсӕны
кусджытӕн. Спектаклы фӕстӕ сӕ фӕндӕттӕ дзурынц залы бадджытӕ.
Иутӕн сӕ зӕрдӕмӕ тынг фӕцыд, худгӕ дӕр дзы факодтой. Культурӕйы
министр сыстад ӕмӕ загъта:
- Спектакль хорз ӕвӕрд у. Актёртӕ сӕ рольты хъазынц хорз, фӕлӕ
дзы ис, адӕмы размӕ рахӕссын цӕмӕн не ’мбаглы, ахӕм хабӕрттӕ,
ӕмӕ йӕ цӕмӕй адӕмӕн равдисат, уыцы бар мӕхимӕ нӕ исын.
Адӕм сӕхимидӕг базмӕлдысты. Геор сыстад ӕмӕ загъта:
- Спектакль у нысангонд, билеттӕ ӕртӕ бонӕн уӕйгонд, адӕм кӕ-
сынц ӕнхъӕлмӕ.
- Мӕнмӕ афтӕ кӕсы, ӕмӕ Билар Емазаевич ацы спектакль
адӕмӕн равдисын нӕ бауадздзӕн. Цыппар боны фӕстӕ ссӕудзысты
Мӕскуыйы сесситӕй, ӕмӕ уӕд бӕрӕг уыдзӕн.
Ацы хабар адӕмыл ахӕлиу, ӕмӕ сӕ цыбӕлдзинад спектакль фе-
нынмӕ ноджыдар фӕтыхджындӕр. Цыппар боны фӕстӕ Билар нӕма
ссыд. Ссыд обкомы дыккаг секретарь Къониаты Ибрагимы фырт Юри.
Нӕ хъаст уымӕ бахастам Георимӕ. Снысан кодтам бон. Залы бады
бирӕ хуынд адӕм. Юри дӕр ӕрцыд йӕ дӕлдӕр кусджытимӕ. Равды-
стам спектакль. Рӕстӕгӕй-рӕстӕгмӕ залӕй хъуыст тыхджын къух-
ӕмдзӕгъд.
9 Царды фӕндӕгтыл
129
Спектаклы фӕстӕ Юри сыстад, бузныг загъта пьесаейы автор аемае
режиссёраен. Арфае ракодта актёртӕн саг хорз хъазты тыххаей:
- Ӕцы спектакль, ныртӕккӕ мах чи хъаеуы, ахаем у. Ӕвдисут аей
ӕмӕ рӕствӕндаг ут.
Залы бадӕг адӕм ын тыхджын къухӕмдзӕгъд сарӕзтой. Спек-
такльтӕм билеттае иннае маейаен даер уыдысты уаейгонд. Адаемы
заердаемае тынг фӕцыд. Дафины ныхӕстӕ спектакльты фаестае адаем
кӕрӕдзийӕн фаезмыдтой аемае худтысты.
* * *
1984 аз. Режиссёр Цихиты Маеирбег аевагры Токаты Асаехы пьесае
«Ӕфсарм». Саейраг ролы хъазы Уататы Бибо. Ӕвӕццӕгӕн ын йе
’мхуызон актёр режиссёр каей у, уый йае саермае нае хаста Бибо. Фаехыл
сты ӕмӕ ныууагъта йӕ куыст аемае ацыд. Даеуаей каестаер куы уа режис-
сёр, уагддаер ын аеххуыс хъаеуы. Дӕсны режиссёртаей нае райгуырынц.
Маеирбег Дзаераехы роль радта маенаен. Хорз куыст. Ӕз ыл заердиагаей
бакуыстон аемае дзы рауад тынг хорз фаелгонц. Спектакль рауад хаерз-
хъаед. Адаемы заердаемае цыд, аедзухдаер аей аевдыстаем дзаг залаен.
1985 аз. Дыууае куысты каенын фондз азы: театры директор аемае
актёры. Обкомы дыккаг секретарь Къониаты Юримае ссыдтаен.
-	Бафаелладтаен дыууае куысты каенынаей, суаегьд мае каенут дирек-
торы бынатаей.
Куы мае уаегьд кодтой, уаед та аерцыдысты обкомы кусджытае.
Феппаелыдысты мае куыстаей аемае мае суаегьд кодтой. Туменаты Еленае
афтае бакодта.
-	Уый баерц кусын театры, уый баерц директортае наем уыд, фаелае
дзы Бексолтанаен, йе ’ваергаейае аемае ныр йае исгаейае, цы кад уыд, ахаем
дзы никаемаен уыд. Диссаг наеу?!
1987 аз. Хуыгаты Геор райдыдта кусын йаехи фыст пьесае «Хъаез-
дыг хаедзар»-ыл. Хъаездыг лаег Солымы ролыл кусаем Мерденты Юри-
имае. Юри алы райсом даер куыстмае цыд къуымаелдзаефаей. Кусгае нае
кодта, фаелае-иу Георимае быцаеу каеныныл схаецыд. Сае хылы фаестае-
иу куыстаей ацыд, аемае аез иунаегаей куыстон дыууае сылгоймагимае -
Медойты Светае аемае Дзгъойты Аллаеимае. Уыдонаей алчидаер йаехир-
дыгонау хъазыд, саг ролы ныхаестае дагр аендаертаг - агмаг афтае хъуамае
уаид, фаелае уыйбагрц маенаен та - зын. Кусын дыууае сылгоймагимае
130
иунӕгӕй. Сцӕттӕ спектакль. Ӕркасты дӕр ӕмӕ премьерӕйы дӕр хъа-
зыдтӕн ӕз. Цыбырдзырдӕй Солымы роль баззад мӕнӕн. Мӕскуыйы
телеуынынадӕй зылдысты республикӕтыл. Агуырдтой хорз спектакль.
«Хъӕздыг хӕдзар» куы федтой, уӕд ууыл ӕрлӕууыдысты. Сметой йӕ
ӕмӕ йӕ ӕппӕт Советом Цӕдисы адӕмӕн телевизорӕй равдыстой.
Мӕскуыйы ирон адӕм ӕхсӕв-бонмӕ сӕ зонгӕтӕм дзырдтой:
-	Ирон театр та нӕ Хъазыбеджы хохы сӕрӕй ракӕсын кодта.
1989 азы театры коллектив змӕнтын райдыдтой Хуыгаты Георы
ныхмӕ. Геор сыстад ӕмӕ актёрты къордимӕ ӕрбынат кодта хъӕууо-
нхӕдзарадон институты клубы. Театрӕн хицауӕй баззадысты Гӕлӕу-
ты Анатоли директорӕй, Уататы Бибо - сӕйраг режиссёрӕй. Геор цы
ныффыста ӕмӕ цы сӕвӕрдта, уыдон репертуарӕй систой, ӕмӕ мӕнӕн
куыст нал уыд. Уый размӕ мӕм Бекъойты Георги ӕрбацыд:
-	Геор ӕвӕры йӕхи фыст пьесӕ «Ӕрдхорд ӕфсымӕртӕ» ӕмӕ дӕ
агуры сӕйраг рольмӕ.
Ӕз не сразы дӕн.
-	Мӕн Зариффӕ ацы театрмӕ ӕрбакодта, ӕмӕ никуыдӕм цӕуын
ардыгӕй.
Ссыдтӕн директормӕ, Гӕлӕуты Анатолимӕ.
-	Ӕз кӕм хъазыдтӕн, уыцы спектакльтӕ иууылдӕр систат, ӕмӕ
ӕз цы кусдзынӕн?
-	Нӕ зонын, - загьта директор.
-	Уӕдӕ мӕ уӕд суӕгъд кӕн.
-	Мае бон нӕу!
- Уӕдӕ уӕд ӕз цӕуын.
Гӕнӕн мын нал уыд ӕмӕ бацыдтӕн Геормӕ. Ахъазыдтӕн дзы
Мысырбийы ролы Георы фыст пьесӕ «Ӕрдхорд ӕфсымӕрты», Виктор
- Ефендиевы фыст пьесӕ «Сыхӕгты», Креонт- Еврипиды пьесӕ «Ме-
дея»-йы, Тӕтӕрхъан - Туаты Дауыты пьесӕ «Фатимӕ»-йы. Театрдзау-
тӕ уырдӕм агуылф кодтой.
Ирон театрмӕ адӕм нал цыдысты, уӕлдайдӕр, Геор Туаты Дауыты
пьесӕ «Пӕсӕйы фӕндон» куы сӕвӕрдта, Мысырханы ролы та Годжы-
цаты Исахъ куы ахъазыд, уӕд адӕм гуыбынхӕлдтӕ кодтой фырхудӕ-
гӕй. Райдыдтой Геормӕ ӕрвитын минӕвӕрттӕ, цӕмӕй фӕстӕмӕ баиу
уӕм. Геор нӕ разы кодта. Республикӕйы уӕды хицау Галазты Ӕхсар-
бег гал аргӕвдын кодта. Рестораны фынгтӕ ӕрцӕттӕ кодтой. Дыууӕ
коллективы ӕрхуыдтой. Ӕхсарбег хистӕрӕн бадт, афтӕмӕй та коллек-
тив баиу ӕмӕ та Ирон театр ӕнгомӕй кусы.
131
* * *
Геор фӕрынчын. Йӕ бӕсты йын рӕстӕгмӕ снысан кодтой Пли-
ты Грисы чызг Мӕдинӕйы. Театры коллективы ӕмбырды мӕм куль-
турӕйы уӕды министр Мецъаты Хъазыбег ӕрхатыд:
- Бексолтан, иу мӕй акус директорӕй. Уӕдмӕ Геор фӕдзӕбӕх уы-
дзӕн, ӕмӕ дӕ суӕгьд кӕндзыстӕм.
Тынг мӕ нӕ фӕндыд, стӕй загьтон мӕхицӕн: «Цӕй, иу мӕй
бафӕраздзынӕн». Бавнӕлдтон кусынмӕ. Райдыдтой уарынтӕ. Ӕдде
куыд уарыд, театры костюмтыл дӕр афтӕ уарыд. Хилтӕгӕнӕн цехы
дуармӕ дӕр сӕх-сӕхӕй уары.
Инженерӕн афтӕ зӕгъын:
- Театры агьуысты сӕр ӕрӕджы куы сцалцӕг кодтой, уӕд дзы
цӕмӕн уары? Схиз-ма ӕмӕ йӕ фен.
Схызт ӕмӕ йӕ федта.
- Алцыдӕр дзы хорз у, - загьта уый.
Моргуаты Хъазыбегӕн афтӕ зӕгъын:
- Театры сӕрмӕ схизынмӕ мын феххуыс кӕн.
Схызтыстӕм. Куыддӕр бакастӕн, афтӕ йӕ бамбӕрстон, кӕцӕй
кӕлы дон бынмӕ, уый. Ӕрхызтыстӕм, инженерӕн бамбарын кодтон,
кӕцӕй кӕлы, уый ӕмӕ сӕ скодта. Театры цӕгатварс тӕдзынджыты
хӕтӕлтӕ ныззылынтӕ сты ӕмӕ сӕ дон къултыл кӕлы. Фӕдзырдтон
инженермӕ: «Цыбыр рӕстӕгмӕ сӕ куы нӕ саразай, уӕд дӕ дӕ куы-
стӕй суӕгьд кӕндзынӕн». Иууылдӕр сӕ афтӕ хорз скодта, ӕмӕ сӕ
зӕрдӕ барухс.
- Цӕй куыд у? Афтӕ хуыздӕр нӕу?
- Ӕз та афтӕ ӕнхъӕлдтон, мӕ бынатмӕ дӕ зонгӕтӕй искӕй кӕ-
ныс ӕмӕ мӕ дӕ ныхтӕ уымӕн ныссагьтай. Ныронг мӕ уыдӕттӕ ничи
домдта.
- Ӕз сайӕн куыст нӕ уӕрзын. Ацы хӕдзар мах иумӕйаг бынат у
ӕмӕ йӕм хъуамӕ иумӕ зилӕм.
- Бузныг, - загъта, йӕ мидбылты бахудгӕйӕ.
Театры цыппӕрӕм уӕладзыджы хуссар фарсӕй цӕгат фарсмӕ
ныццӕуӕн нӕй. Дуӕрттӕ ӕхгӕд. Цӕмӕй иу фарсӕй иннӕмӕ ныццӕ-
уай, уый тыххӕй уал ныххизын хъӕуы фыццаг уӕладзыгмӕ ӕмӕ фал-
лаг фӕрсты схизын. Уымӕн ӕмӕ радиотехника?, камерӕтӕ сты гом.
Ӕз фӕдзырдтон Къуымӕллӕгкаты Вовӕмӕ - уый дур амайынмӕ
дӕсны у.
- Дӕхицӕн ӕмбӕлттӕ ссар, ӕмӕ уыцы къултӕ самайут. Дуӕрттӕ
байтом кӕнӕм, ӕмӕ адӕм тухӕн ма кӕной.
132
Радиоцехӕн, рухсдӕттӕн цехӕн хицӕнтӕй сӕ къултӕ самадтой,
ӕмӕ дзы ныр иу фарсӕй иннӕмӕ цӕуӕн ис.
Директоры хӕдивӕг фыццаг уӕладзыджы ахсы дыууӕ уаты. Ӕх-
сӕны дуар райстам. Дурӕй йӕ самадтам. Мидаггаг уатӕй тыргьмӕ
дуар фӕкъӕртт кодтам, ӕмӕ дзы рауад дыууӕ кусӕнуаты. Ам бадт Бӕ-
цӕзаты Уырысби. Ӕз, дам, директоры хӕдивӕг дӕн. Директоры хӕ-
дивджытӕ сты Мӕргьиты Азӕ ӕмӕ Тыджыты Эдуард. Ацы хӕдивӕг
театры штаты нӕй.
Фӕрсын ӕй:
- Цал азы кусыс ам хӕдивӕгӕй?
- Ӕртындӕс азы.
- Ӕртындӕс азы дӕргъы, ныртӕккӕ ӕз кӕй кӕнын, уыдонӕн
скӕнӕн нӕ уыд?
- Ӕхца нӕ уыд.
- Ӕмӕ ныр ӕз ӕхца нӕхицӕй ӕрбахастон?
Уырысби ныхъхъус. Ӕнӕ дзургӕйӕ, йӕ бынат суӕгьд кодта, йӕ
хӕдзармӕ ацыд. Ӕнӕ ницы кусгӕйӕ, фӕиста ӕхца.
Радиоцехы хицау Дауыраты Руслан мӕм ӕрбацыд:
- Бахатыр кӕн, Бексолтан, уӕндгӕ дӕр дӕм нӕ кӕнын, фӕлӕ нӕ
куыстӕн хъӕуы компьютер.
- Уӕндгӕ та мӕм цӕуылнӕ кӕныс? Дӕ хӕдзарӕн мӕ исты агу-
рыс? Ӕмӕ нырмӕ цӕуылнӕ балхӕдтай?
- Цалдӕр азы сӕм цӕуын, лӕгьстӕ сын кӕнын, фӕлӕ не ’лхае-
нынц. Ӕхца, дам, нӕм нӕй.
- Бухгалтеры акӕн ӕмӕ, дӕ зӕрдӕмӕ чи цӕуа, ахӕм компьютер
балхӕн.
- Бузныг, Бексолтан.
Ӕрластам компьютер. Дзаумӕтты цехмӕ та балхӕдтам гӕрстӕх-
сӕн машинӕ. Уыдон иууылдӕр сты мӕ иу афӕдзы куыстытӕ Георы
рынчыны рӕстӕг.
1999 аз. Зариффӕйы ӕвӕрд спектакль «Чермен»-ы сӕйраг ролы
Бибоимӕ куы хъазыдыстӕм, ууыл рацыд ссӕдз азы. Ныр Бибо сфӕнд
кодта ацы спектакль ногӕй сӕвӕрын. Байуӕрста рольтӕ. Чермены
роль радта Хуыгаты Сурен ӕмӕ Куындыхаты Къолайӕн. Кусӕм семӕ.
Сӕ иу дӕр ӕм хӕстӕг нӕ цыд. Ӕрхатыдыстӕм Бибомӕ.
- Бибо, дӕхӕдӕг ӕй ахъаз.
- Ӕрбакӕсут-ма мӕм, цӕй Чермен дӕн ӕз? Ӕгӕр ныннӕрстӕн!
Сразы йӕ кодтам. Бестолы ролыл та кусын райдыдтон ӕз. Раздӕры
133
спектаклы Бестолы ролы дӕр хъазыдыстӕм Бибоимӕ. Чермен сӕй-
раг кӕм уыд, уымӕ гӕсгӕ йыл куыстам зӕрдиагдӕрӕй. Бестолыл та
уӕлӕнгайдӕр куыст кодтам. Ныр ӕрмӕст мӕхӕдӕг куы хъазын Бесто-
лы ролы, уӕд ӕм зӕрдиагӕй бавнӕлдтон йӕ миддуне бамбарын ӕмӕ
райхалынмӕ, Бестолы ӕцӕг фӕлгонц саразынмӕ. Ӕцӕгдӕр Бестол
рауад тынг зӕрдӕмдзӕугӕ. Бестол у трагикон сурӕт. Хъизӕмар кӕны
ӕлдӕрттӕ ӕмӕ Чермены ӕхсӕн. Куыд ӕй амарын кӕна! Иӕ хъӕбул у,
ӕндӕр ын нӕй зӕнӕг. Уарзы йӕ, кӕд кӕвдӕсарды номимӕ цӕры, уӕд-
дӕр. Йӕ бон нӕу йӕ хъӕбулмӕ йӕ къух сисын. Фӕстагмӕ йӕ ӕрса-
стой, ӕмӕ хъизӕмаргӕнгӕ сразы кодта Чермены Дзандаримӕ ацӕуын.
Уарзын ӕй. Тынг зӕрдиагӕй йыл фӕкуыстон. Фӕлӕ Бибо Грисы фыст
пьесӕ кӕй ныззыгъуыммӕтӕ кодта, уый мын мӕ астӕуыстӕг дыууӕ
дихы фӕкодта. Кӕсӕгимӕ бастдзинӕдтӕ сарӕзта Гуырдзыимӕ. Ӕрд-
хорд ӕфсымӕр та йын скодта, йӕхицӕн царды цы гуырдзиаг ӕрд-
хорд ис, уый. Йӕ ном дӕр ын уый номӕй рахуыдта - Зураб. Чермены
чындзӕхсӕвы та кӕнынц гуырдзиаг ӕгъдӕуттӕ. Нӕхи ирон кафт нӕ,
фӕлӕ гуырдзиаг кафт. Цыбырдзырдӕй, спектакль гуырдзиаг фӕлдӕхт
фӕцис. Грисы афтӕ бафӕндыдаид? Мӕнмӕ гӕсгӕ, нӕ!
Ӕхсай аст азы кусын Ирон театры. Куысты мӕхиуыл никуы баца-
уӕрстон. Театры хистӕртӕ Тотыраты Бесӕ, Икъаты Серафин, Цӕлык-
каты Мӕирбег, Брытъиаты Зариффӕ, Магкӕты Арсен, Хуыгаты Геор
мын лӕвӕрдтой сӕ зонындзинӕдтӕ сыгъдӕг зӕрдӕйӕ. Фӕндыд сӕ,
цӕмӕй мӕ рауадаид ӕцӕг актёр. Ӕмӕ мӕ кӕд ӕцӕгӕй дӕр исты ра-
уад, уӕд ӕрмӕстдӕр уыдоны ӕххуысӕй. Кӕд театры мӕ дӕргъвӕтин
азты куыстӕй адӕмӕн иучысыл зӕрдӕрухсдзинад ӕрхастон, уӕд мӕ
бон у зӕгъын: Ирон театры раздӕры сӕйраг режиссёр Брытъиаты За-
риффӕйы фӕндон сӕххӕст кодтон. Мӕрдты рухс дзӕнӕты бадӕд. Нӕ
зынаргъ Ирон театр та йӕ кӕддӕры кадджын традицитӕ ногӕй куыд
сӕндидзын кӕна, ахӕм амонд уӕд театры разамынды дӕр ӕмӕ актёр-
ты дӕр.
Дзыцца, Тамарӕ, Сандыр
Галиуырдыгӕй рахизырдӕм:
фыццаг рӕнхъы: Изетӕ, Бсксолтан;
дыккаг рӕнхъы: Тугъан, Дзыцца, Фсдинка, Зинӕ;
ӕртыккаг рӕнхъы: Тамарӕ, Аннӕ, Анютӕ, Бекызӕ, Азӕ, Оля
Гога, Тамарӕ, Мела, Раисӕ
Йӕ мал Бусик
Джызӕлы скъолайы хихъӕппӕрисадон къорды архайджытӕ
Бексолтан йӕ бинонтимӕ
Бсксолтан йӕ бинойнаг Таняимӕ
Галиуырдыгӕй рахизырдӕм:
Раисӕ, Сандыр ӕмӕ Бусик
Спектакль «Дыууӕ
чындзӕхсӕвы» - Мадзур
Спектакль «Хӕсанӕ» - Хамбитта
Спектакль «Макбет» - Макбет
Спектакль «Ӕрдхорды мӕлӕт» - Зелимхан
Спектакль «Медея» - Яеон
Спектакль «Хабос ӕмӕ Аминӕт» - Хабос
Спектакль «Сӕрмӕт ӕмӕ йӕ фыртгӕ» - Серго Орджоникидзе
Спектакль «Скъӕфт чызг» - Тотырбег
Спектакль «Сослан Цӕразон» - Сослан
Спектакль «Къоста» -
Хоранты Созырыхъо
Литературно-художественное издание
Тулатов Бексолтан Александрович
Дорогами жизни
Оригинал-макет подготовлен в
ГУП «ИЗДАТЕЛЬСТВО «ИР»
Главный редактор Т Т Техов
Директор К. У Таутиев
Редактор издания А. Г Царакти
Дизайн А. Ю. Габуев
Художественный редактор Н. У Гаппоева
Технический редактор А. В. Ядыкина
Оригинал-макет Д. О. Амбалова
Подписано к печати 24.04.2020. Формат бумаги 60x84 I/16.
Бум. офс. 80 г/м;, мелов. 115 г/м2 (вкл.). Гари, шрифта «Таймс».
Печать офсетная. Усл.-п.л. 7,90+0,69 вкл. Учётно-изд. л. 7,63+1,12 вкл.
Тираж 300 экз. Изд. № 30 (2019). Заказ №88 от 20.04.2020 г
Комитет по делам печати и массовых коммуникаций
Республики Северная Осетия-Алания.
ГУП «Издательство «Ир», 362040, г. Владикавказ, проспект Мира, 25.
тел.: (8672) 333-198, 333-199, е-тай: 17(1а1е1|г@уапс1ех.ги
Интернет-сайт: 1хс1а1е1|г.ги
Отпечатано в типографии «Медиа-Полис»,
344038, г. Ростов-на-Дону, пр. М. Нагибина, 14а.
Цалынмӕ ирон чиныг уа,
уӕдмӕ цӕрдзӕн ирон культурӕ дӕр.
Дукани «Печать Осетии»-йы балхӕнӕн ис
национ рауагъдад «Ир»-ы чингуытӕ алы хуызты:
прозӕ, поэзи, зонадон литературӕ,
ахуыргӕнӕн чингуытӕ, ирон къӕлиндартӕ
уырыссаг ӕмӕ мадӕлон ӕвзӕгтыл.
Зынаргъ чиныгкӕсджытӕ,
ма фӕзивӕг кӕнут, рацӕут нӕм,
алы адӕймаджы дунембарынадӕн дӕр ссардзыстӕм
цымыдисаг хабӕрттӕ, хъӕугӕ зонинӕгтӕ.
Нӕ адрис. Дзӕуджыхьӕу, Сабырдзинады проспект, 16
(8672) 333-294.
ТЫЛАТТАТЫ
БЕКСОЛТАН
ЦАРДЫ
ФӔНДӔГТЫЛ
Тылаттаты Бексолтан у Ирон драмой театры актёр.
Уӕрӕсейы Федерацийы сгуыхт артист. 1950 азы каст
фӕцис, Цӕгат Ирыстоны паддзахадон Ирон театры
цур цы театралон училище уыд, уый ӕмӕ уӕдӕй
ардӕм кусы ацы театры артистӕй, уыди йӕ директор
дӕр Иӕ цымыдисаг, алывӕрсыг сфӕлдыстады уӕлдай
ирддӕрӕй ӕрттивынц, сценӕйыл алы жанрты цы бирӕ
сурӕттӕ сарӕзта, уыдон. Се хсӕн сты: Сослан
спектакль «Сослан Цӕразон»-ы, Макбет, Макдуф
«Макбет»-ы, Ясон «Медея»-йы, Хоранты Созырыхъо
«Къоста»-йы, Медведев «Царды бын»-ы, Чермен
«Чермен»-ы ӕмӕ бирӕ ӕнд. Бексолтан уӕлдай
дӕсныдӕр арӕхсы ирон авторты хъайтарты фӕлгонцтӕ
аразынмӕ, кавказаг темперамент, ирон уӕздандзинад
кӕм хъӕуы равдисын, ахӕм рольтӕм.
Тылаттаты Бексолтан стыр разӕнгардӕй архайы
ӕхсӕнадон хъуыддӕгты дӕр.