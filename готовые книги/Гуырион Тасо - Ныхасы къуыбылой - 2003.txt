НЫХАСЫ КЪУЫБЫЛОЙ Арын дзы Гаситы Алиханы рухс ном. Сусӕны мӕй йӕ тӕккӕ тынджы бацыд. Мӕздӕггаг хур бонрӕфты ӕнӕвгъау тавы, ӕмӕ колхоз «Сырх Ирыстон»-ы зӕххытыл цыдӕриддӕр змӕлӕг ис, уыдон сӕхи аууонмӕ байсынц, чи — бӕлӕсты бынмӕ, чи — станы агъуыстытӕм. Адӕм уыцы бон сӕ куыстӕй рагацау ӕрбацыдысты станмӕ. Фӕссихор лӕгтӕ уым баззадысты, сылгоймӕгтӕ та дӕллаг сарамӕ ацыдысты. Уӕллаг сарай ы дӕргьӕй-дӕргьмӕ стьолты фарсмӕ бадынц лӕгтӕ ӕмӕ цӕуылдӕр ныхӕстӕ кӕнынц. Сылгоймӕгты ’рдыгӕй сарайы кӕрон иу чызг фӕндыр сабыргай ивазы, йӕ зӕрды цыдӕр цагьд кӕнын ис, фӕлӕ йӕ нӕ ахсы ӕмӕ фӕлтӕрӕнтӕ кӕны. И у афон хистӕртӕй чидӕр колхозы мусгӕс Хъауырбегӕн афтӕ: — Фарн дӕм бадзурӕд, Хъауырбег, фӕлӕ... абон дын исты хабар ӕнӕ ракӕнгӕ нӕй. Фендджын лӕг дӕ, хӕтӕнты ахаттӕ ӕмӕ нын дӕ рагон хабӕрттӕй истытӕ радзур. Адӕм ӕнхъӕлмӕ кӕсынц, фӕлӕ Хъауырбег дзурынхъус нӕу, цыма ӕппындӕр ницы фехъуыста, афтӕ бады ӕмӕ йӕ лӕдзӕг кардӕй лӕгъз кӕны. Раст уыцы рӕстӕг сосӕ фӕндаджы фӕзилӕнӕй МТС-ы директор Алиханы бидаркӕ йӕ фӕстӕ бӕзджын рыджы фӕд уадзгӕ фӕзынд. Дыууӕ лӕппуйы сыстадысты ӕмӕ Алиханы размӕ ацыдысты. Уый лӕппутӕн арфӕ ракодта, бидаркӕ сын сӕ бар ныууагьта, йӕхӕдӕг лӕгтӕм сарамӕ бацыд. — Фарн уӕ ныхасы,—салам радта ӕрбацӕуӕг ӕмӕ хистӕрты къухтӕ райста.— Сбадут, лӕппутӕ, уе ’гъдау бирӕ,— Алихан йӕхи хистӕрты раз ӕруагьта.— Ӕнахуыр тӕвд рӕстӕг скодта... Афтӕмӕй нӕ куыстытӕ куыд уыдзысты?! Нартхӕрттыл ма иу уарын уӕддӕр куы ’рцыдаид... Уӕ ныхас уын фескъуыдтон, бахатыр кӕнут... — Ницы ахӕм ныхасаг нӕм ис. Мӕнӕ нын Гриса газеты хабӕрттӕ фӕдзырдта... Хъауырбегӕй курӕм, цӕмӕй нын исты рагон хабӕрттӕ ракӕна, фӕлӕ уый йӕ лӕдзӕгыл ссис. — Ацы Хъауырбег диссаджы лӕг у, уӕлмӕрдты тӕккӕ раз цӕры, фӕлӕ къуыпджын сыхмӕ куы аива, уӕд ӕй адӕм цӕмӕй ӕрымысдзысты, ууыл нӕ хъуыды кӕны,—хъазгӕмхасӕнты дзуры Алихан. — Цӕй, ныууадзут мӕ. Зӕрондырдӕм мӕнӕй таурӕгъгӕнӕг нал рауайдзӕн. Уынгӕ, хъӕлӕкк, цыдӕртӕ фӕкодтон, фӕлӕ дзы уыйбӕрц диссагӕй ницы уыд. Стӕй таурӕгъгӕнӕг ӕцӕгтӕм чысыл куы нӕ афтауа, уӕд адӕмы цӕсты цас ахады... Фӕлтау мӕнӕ Будзийы бафӕрсут, ӕмӕ уын уый исты гӕды ныхӕстӕ ракӕна. Уый хӕхтӕ ӕмӕ быдырты цы къуымӕй нӕ ракаст, ахӕм нал баззад. —Уӕууа, Хъауырбег, мӕ мадырвадӕй ахӕм ныхас куыд загътай? Рагӕй-ӕрӕгмӕ ӕфсымӕрты цард куы кӕнут,— бауайдзӕфгӕнӕгау кодта Алихан. Бӕрӕг уыд, тынг ӕй кӕй фӕндыд ныхасы къуыбылой исты хуызы райхалын, уый. — Ӕмӕ уымӕй дӕр цы мӕнг зӕгъыс! Уӕллӕй, ӕз Мӕздӕгмӕ куы ралыгьдтӕн, уӕд мын дыууӕ замманай галы балӕвар кодта. Галтӕ рагӕй нал сты, фӕлӕ мын мӕ зӕрдӕ мыггагмӕ балхӕдта... Ӕз афтӕ зӕгьынмӕ хьавыдтӕн, Будзи фендджын лӕг у, дзуринӕгтӕ йӕм бирӕ ис, стӕй ма сӕм ӕфгаугӕ дӕр акӕны. — Мӕнгард фӕу, Хъауырбег, кӕд дӕ уыцы тӕригъӕд ныхас цӕмӕн хъӕуы. Кӕд мӕ фехъуыстай гӕды ныхас? — Ау, уӕдӕ кӕй фӕдзурыс, уыдон иууылдӕр ӕцӕг уыдысты? — Сомы мӕ нӕ кӕнын кӕныс, фӕлӕ ацы зӕххӕй ард хӕрын, мӕнг ныхас мӕ дзыхӕй кӕй никуы схаудта, ууыл. Ӕрмӕст мӕхи хъуыддӕгтӕй иуӕй-иуты искӕй ӕфсон фӕкӕнын...Ӕндӕр гӕдыдзинадӕй Хуыцау бахизӕд. Бӕрӕг уыд, Будзийӕн йӕ лымӕны ныхас хъыг кӕй уыдис, уый. Адӕм зӕрдӕйӕ иууылдӕр Будзийы фарс уыдысты. Ӕппӕт хъӕубӕсты иунӕг ахӕм адӕймаг нӕ разындаид, уый йӕ хъӕлдзӕг, рӕвдауӕгой ныхасӕй кӕй не сбуц кодта. Бамбӕрста Хъауырбег, гӕдыдзиналы тыххӕй уыцы ныхӕстӕ йӕ дзыхӕй бынтон дзӕгъӕлы кӕй схаудысты, ӕмӕ йӕ рӕдыдхъазынырдӕм аздахынвӕнд скодта: — Цӕй, Будзи, мӕ сонт ныхас дӕ иннӕрдӕм куы ахызт. Уый зонгӕйӕ фӕуӕд, фӕлӕ ма нын дӕ абырӕгдзинады хъуыддӕгтӕй истытӕ радзур. — Абырӕгдзинадӕн дӕр, Хъауырбег, ныфс ӕмӕ лӕгдзинад хъуыдис,— йӕ ныхас баппӕрста Гриса—Тӕппуд адӕймагӕй цӕй абырӕг рауадаид?! — Тыбаууациллайыстӕн, лӕджы хуызӕн лӕгмӕ абырджытӕ хӕстӕг бацӕуын дӕр нӕ уӕндыдысты,—нӕ та сразы Хъауырбег. —Уӕууа, ма кӕн, мӕ лымӕн, ацы хъуыддаджы раст нӕ дӕ,—йӕ бӕзджын рихитӕ адаугӕйӕ загьта Будзи ӕмӕ цӕуылдӕр бахудт.— Сымах нымад хӕдзар уыдыстут, ӕмӕ ма сымахмӕ дӕр куы фӕныхылдтой. — Ныууадз, Будзи. Ныр дын цал ӕмӕ цал хатты дзырдтон мӕ бӕхы атарды тыххӕй. Ӕз балцы куы нӕ уыдаин, уӕд сӕ лӕппутӕ федтаиккой, цы атардтаиккой, уый. —Нӕ зонын, Хъауырбег, нӕ зонын, цы зӕгьон. Ӕрдӕбон мын мӕ цӕстмӕ бадардтай, ӕцӕггыл ӕфтауын, зӕгьгӕ, афтӕмӕй та дӕхӕдӕг ӕргом гӕды ныхӕстӕ кӕныс. Уӕдӕ дӕ цӕсгом де ’вдисӕн, ам уыцы хъуыддаг дӕуӕй хуыздӕр ними зоны... Рохдӕр дӕ уӕдӕ куыд фӕуыдаид? Зӕгъ-ма, Уыртиан Хъауырбег, дӕ бӕх дын куы тардӕуыд, уӕд кӕм уыдтӕ? Тӕригъӕды ма бацу, ӕцӕг куыд уыдис хабар, уый дӕ хъӕубӕсты раз зӕгъ. Мӕ мард фен, ӕцӕгдзинад куы нӕ зӕгьай! Адӕм стыр дисы бацыдысты дыууӕ ацӕргӕ лымӕны ныхасмӕ хъусгӕйӕ. Хъауырбег арф ныуулӕфыд ӕмӕ загъта: — Хуыцау дын ӕй ма ныббарӕд, куы ма мӕ ныууадзай... Сӕттын ыл, нӕхимӕ уыдтӕн... Фӕлӕ дӕм цалдӕрӕй сӕ топпытӕ куы ныдцарой, уӕд марадз ӕмӕ сызмӕл. Будзи бынтондӕр бахъӕлдзӕг, йӕ цӕстытӕ цыдӕр ӕнахуыр ӕрттывд фӕкодтой. Йӕ хъӕлӕс уӕззау ӕнуд уӕлдӕфы айзӕлыд: — Дзывгъисы дзуарыстӕн, абырӕг зыбыты иунӕг уыд. — Фӕлӕуу-ма, фӕлӕуу, Будзи, кӕцӕй йӕзоныс, абырӕг зыбыты иунӕгӕй уыдис, уый? Ӕмӕ уӕддӕр йе ’мбӕлттӕ искуы хӕстӕг уыдаиккой, ӕндӕр цы? Алӕма, кӕд дӕхӕдӕг дӕр семӕ уыдтӕ, ӕндӕр ӕй афтӕ бӕлвырд куыд зоныс?.. Сарайы сыбыргг нал хъуыст, иууылдӕр ӕнхьаглмӕ кастысты Будзимӕ, уый йеддӕмӕ чи хъуамӕ зыдтаид ӕцӕгдзинад. Будзи цасдӕр хьусӕй фӕбадт, стӕй уӕд райдыдта дзурын: — Уӕд мах хохы цардыстӕм, Барзыхъӕуы. Иухатг дын а Хъауырбег уыцы хӕрзарӕзтӕй Кӕхцгӕнӕнты нӕ хьӕумӕ ӕрӕфгыд ӕмӕ йӕ саргьы бӕхыл чызджыты цӕстмӕ ӕгӕр-ӕгӕр кодта... Ныр дӕр ма уыцы саргъы бӕх мӕ цӕстъггыл уайы... Ноджы йӕ уӕлӕдарӕс... Хӕлӕггӕнагӕй мӕ никуы ничи зьщта, фӕлӕ уыцы бон бахӕлӕг кодгон Хъауырбеджы фовдзӕвзагон ронмӕ... Йӕ зӕрдӕ цы чызгмӕ ’хсайдта, уый дӕр нын ӕнӕзонгӕ нӕ уыд. — Цӕй-ма, Будзи, зӕроцц ӕрчьиӕггӕ та куы удайыс... Хистӕртӕ схор-хор кодтой Хъауырбегыл, дзурын ӕй бауадз, зӕгьгӕ. — Фӕлӕуу, Хъауырбег, кӕд исты гӕды зӕгъон, уӕд-иу мӕ бауром. Ӕмӕ йӕд... Цы дзырдтон, цы? Ӕрбайрох мӕ, низӕй дӕр афтӕ ферох уат... — Мӕнӕ Хъауырбег йӕ рӕсугъд бӕхыл куырттатаг рӕсугъд чызджы цӕстмӕ куыд рӕсугьд хъазыд, уый тыххӕй,— бадзырдта Алихан, ӕмӕ колхозонтыл худӕг бахӕцыд. Адӕм сӕ худынӕй куы банцадысты, уӕд Будзи йӕ ныхас дарддӕр кодта: — Гъемӕ уын Хуыцау хорз ракӕна, махӕн Хъауырбеджы хъуыддаг нӕ зӕрдӕмӕ куы нӕ фӕцӕуид... — Уымӕн ӕмӕ йӕм де ’рдхорды цӕсты фыдтӕ рагӕй тадысты,— баппӕрста йӕ ныхас Хъауырбег. — Ӕмӕ уымӕй цы мӕнг зӕгьыс... Цӕвиттон, ацы Хъауырбег кӕддӕр хьалгомау лӕппу уыдис — бӕрзонд, хӕрзконд... Ныр мӕнӕ фӕчъебре кӕны, фӕлӕ кӕддӕр уындджын лӕппу уыд... Будзи йӕ таурӕгь кӕнын фӕурӕдта ӕмӕ лӕппутӕм фӕдзырдта, дон уӕ исчи радавӕд, мӕ ком ныххус, зӕгъгӕ. Фӕсус хуыфт скодта ӕмӕ, цалынмӕ дон хастой, уӕдмӕ ницы сдзырдта. — Кӕд уӕ искӕй хъӕуы? — Хӕлар дӕхицӕн,— цалдӕрӕй базмӕлӕгау кодтой. Будзи анызта ӕмӕ донхӕссӕгӕн арфӕ ракодта. — Цыбырдзырдӕй, мах Хъауырбеджы зӕрдӕ базыдтам ӕмӕ катайы бацыдыстӕм,— йӕ ныхас кодта дарддӕр Будзи.— Ноджыма цӕмӕй тарстыстӕм: чызджы фыд ирӕдӕн агуырдта саргъы бӕх, дыууӕ галы ӕмӕ ӕхца. Адон та цӕтгӕ уыдысты алцӕмӕй дӕр,— ацамыдтаХъауырбеджы ’рдӕм.— Ӕз ме ’мбӕлттимӕ аныхас кодтон, ӕмӕ ныллӕууыдыстӕм хъуыддаг бакъуылымпы кӕныныл. Уалынмӕ ныхас райхъуыст, Хъауырбег йӕ минӕвӕрттӕ рӕхджы ӕрбарвитдзӕн, зӕгъгӕ. Нӕ фӕндӕн дарддӕр аргъӕвӕн нал уыд... Уыйадыл Хъауырбеггӕн сӕ галтӕ фесӕфтысты, зӕххы скъуыды ныххауӕгау... Бӕхы хъуыддаг та ӕз райстон мӕхимӕ, фӕлӕ мӕ къухы ӕнцонӕй кӕм бафтыдаид?! И у мӕйдар ӕхсӕв араст дӕн Дӕргьӕвсы коммӕ ӕмӕ... Дардыл ныхас дзы ницӕмӕн хьӕуы, бӕхдонмӕ бацыдтӕн, бӕхыл дзылар бакодтон ӕмӕ куыддӕр кӕртмӕ рахызтӕн, афтӕ дын ацы Хъауырбег йӕ цырагьимӕ хӕдзарӕй куы рагӕпп кӕнид. Бӕхы хуыррытмӕ, ӕвӕццӕгӕн. Уый мӕ талынджы нӕ уыдта, фӕлӕ йӕхӕдӕг мӕнмӕ хорз зындис цырагьы рухсмӕ. Ӕз ӕм мӕ лӕдзӕг фӕдардтон ӕмӕ, мӕ хъӕлӕс аивтон, афтӕмӕй йыл сонт хъӕр фӕкодтон: «Фӕстӕмӕ, науӕд дӕ марын!» Уый ӕваст фӕзылд ӕмӕ хӕдзары фӕмидӕг, ӕвӕццӕгӕн, топмӕ. Фӕлӕ ма ӕз амӕ кастӕн! Бӕхыл мӕхи баппӕрстон ӕмӕ сӕппытӕ-сӕппытӕ гӕнгӕ рафардӕг дӕн. Кӕцӕйдӕр ма топпы гӕрӕхтӕ цыд, фӕлӕ мын мӕ фӕд дӕр нал ссардтой... Бӕхыл дамгьӕ нӕ уыд, ӕмӕ йӕ уайтагьд сӕмбӕлын кодтон йӕ бынатыл. Уӕды рӕстӕджы-иу бӕхӕн дамгъӕ уыд; уыцы дамгьӕйы ныв та уыд къӕнцылары чиныджы. Дамгъӕ райсынӕн ӕхца фидын хъуыд, адон та рагӕй дӕр мӕрддзӕст уыдысты ӕмӕ дамгьӕ нӕ балхӕдгой... Цӕвитгон, кӕйдӕр сауджыны бӕхау Хъауырбеджы саулохаг дӕр фӕдӕлдзӕх. Уый фӕстӕ адӕм фӕйнӕфӕйнӕ ныхасы кодтой галты ӕмӕ сӕ саргьы бӕхы сӕфты тыххӕй. — Ӕмӕ уӕд куыйтӕ та куыд нӕ рӕйдтой, куыйтӕ?—афарста Алихан,— Уӕллӕй, тынг ӕнцонӕй бафтыд дӕ къухы Хъауырбеджы саулохаг. Ӕгӕр мӕгуыр дӕм топп дӕр куы нӕ уыдис. — Ӕмӕ искӕй хъӕумӕ афтӕ ӕргом цӕуӕн уьщис топпимӕ? Куыйтыл та цы дзурӕм, уьщон ӕнцон асайӕн сты. Мах ахӕм хъуыддӕгтыл кӕдцӕрцддӕр рагацау тӕрхон кодтам. Уыцы изӕр та афтӕ бакодтон: дыууӕ сыкъайы царв ӕмӕ дзидзайы муртӕ ныннадтон ӕмӕ сӕ мӕ дзыппы ахастон. Хъӕугӕрӕтты бацыдтӕн ӕмӕ, куыйтӕ мӕ размӕ куы фегуырдысты, уӕд сын иу сыкъа аппӕрстон. Уыдон царв ӕмӕ дзидзайы тӕфмӕ сӕхи сыкъайыл ныццавтой ӕмӕ ма сӕ мӕнмӕ ’вдзелди? Уайтагъд сӕ кӕрӕдзимӕ фесты. Куыдз асайынӕн хуыздӕр хос нӕй. Хъауырбегӕн йӕхимӕ дӕр диссаг фӕкаст кӕддӕры хабар ӕмӕ кӕрӕйкӕронмӕ уыцы цымыдисӕй хъуыста Будзийы алы ныхасмӕ дӕр; уыцы хабар йӕхимӕ исты бар дардта, ӕви нӕ, уый йӕ фӕсонӕрхӕджы дӕр нал уыд. — Ау, ӕмӕ мын ӕй ныронг куыд никуы радзырдтай? Куыд арф ӕй бавӕрдтай ӕмӕ йӕ ацал-ауал азы ӕмбӕхстӕй куыд фӕдардтай? Будзи комкоммӕ бакаст йӕ лымӕнмӕ: — Дӕ бафхӕрӕджы куы базыдтаис, уӕд цы кодтаис? — Бахъахъхъӕдтаин дӕ. Нӕ дын ӕй ныххатыр кодтаин. — Гъемӕ хъуыддаг дыууиссӕдз азы дӕргьы уымӕн нӕ рахъӕр. Хъауырбег исдуг ницы сдзырдта, стӕй уӕд бахудӕгау кодта ӕмӕ йӕ сӕр батылдта: — Уӕдӕ мын дыууӕ галы дӕр уымӕн балӕвар кодтай? Дӕ тӕригъӕдгӕ сыгьдӕг кодтай, мӕнгард?.. Диссаг у, ӕвӕдза, цард. Мӕ саулохаджы атард рагон хабар у. Ӕз лӕджы фыртӕн нӕ ныххатыр кодтаин уыцы хъуыддаг: сомы ракодтон нӕ къонайы рӕхысы раз. Ныр мӕнӕ мӕхиуыл дис кӕнын— мӕ маст дӕр мӕ ферох, мӕ ардхӕрд дӕр... Уӕдӕмӕ нӕ фыдӕлтӕм зондджын ныхӕстӕ дӕр бирӕ уыд. Мӕ фыды фыд-иу афтӕ акодта: «Масты фӕдыл ард чи хӕры, уый ӕрра у: йӕ сомбон ними зоны». Ӕмӕ уый тынг раст ныхас у. Дзурынӕй мыл тыхбегара ничи ӕвӕры, фӕлӕ уын ӕргом иу хъуыддаг зӕгъон: ӕрдӕбон Будзи мӕнӕ мӕ дарӕсы кой скодта. Уыцы дарӕс сыхӕгтӕй фембырд кодтон: кӕмӕй— куырӕт, кӕмӕй—ӕвзист рон, кӕмӕй— цырыхъхъытӕ... Чызгсайӕн арӕзт мӕ скодтой, ӕцдӕр цы... Йӕ ныхас фескъуынӕгау кодта, стӕй зӕрдиагхуызӕй афтӕ зӕгьы: — Уӕдӕмӕ ацы колхозтӕ чи ӕрхъуыды кодга, уымӕн йӕ цӕрӕнбонгӕ бирӕ уӕнт. Адӕмӕн сӕ цард дӕр аивта, сӕ зонд дӕр. Уӕ фарн бирӕ уӕд, фӕлӕ мын мӕ хӕдзар ӕд хъуын ӕд хьисӕй йӕ сӕрыл исчи куы ахӕссид, уӕддӕр мӕм афтӕ нӕ бахъарид, кӕддӕр мӕм мӕ бӕхы атард куыд бахъардта... Ӕрмӕст мӕнӕ ацы мустӕм чи фӕныхила, уый йӕ гуырӕй райгӕ уӕд. Уымӕн ӕмӕ адӕмы сгы. Ддӕм ӕмӕ къазна та ныры рӕстӕджы иу сты. Ӕмӕ лавджы ном чи хӕссы, уый хьуамӕ адӕмӕй ӕфсӕрмы кӕна. Уый йӕм куы нӕ уа, уӕд дыкъахыг бирӕгь у, ӕвдӕр цы... Хъауырбег сыстад ӕмӕ ӕнӕдзургӕйӕ мусты ’рдӕм ацыд. ӔХГӔД ЧУМӔДАН Ӕмбырд кӕронмӕ хӕццӕ кодта. Адӕмыуынӕрдзӕвгар фӕтыхджындӕр. Залы фӕстаг рӕнхъыты чи бадтис, уыдонӕй иуӕй-иутӕ стгӕ дӕр скодтой. Хъӕусоветы сӕрдар Садул графины фарс бахоста, йӕ рахиз къухы цы дӕгьӕл уыдис, уымӕй. —Мӕнӕ хорз адӕм!— сдзырдта Садул ӕмӕ, йӕ дӕгъӕл цы къухы уыдис, уымӕй йӕ гӕмӕх сӕр цалдӕр хатгы фӕстӕмӕ фасӕгау акодта.—Уӕллӕй, куыд ӕй зӕгьон, уый зонгӕ дӕр нӕ кӕнын. Арӕби, не ’мбырд нӕма фӕци ӕмӕ кӕрӕдзимӕ чысыл куы байхъусиккам... —Садул, куы йӕ фӕцыбыр кӕнис,— ӕрбадзырдта, разӕй чи бадт, уыдонӕй чидӕр.—Куыстӕгтӕ нӕ бирӕ ис... —Хорз адӕм, абон не ’хсӕн уазӕг ис, цалдӕр ӕмӕ ӕртиссӕдз азы Амырычы чи фӕцис, ахӕм уазӕг. Уӕллӕй, ӕз ӕй сӕрмагондӕй ардӕм ӕрбахуыдтон, истытӕ нын, зӕгъын, радзур уымы хабӕрггӕй. Йӕ ном Хъӕвдын у... Мӕнӕ Хъайсыны хистӕр ӕфсымӕр... Арӕбын, бадгӕ-ма уал скӕнут!.. Уӕртӕ фӕстейы чи ис, уыдонмӕ дзурын. Алыбон Амырыкӕй бӕлццӕтгӕ куы нӕ цӕуы, мыййаг... Адӕм схор-хор кодтой, стӕй сӕ уынӕр къухӕмдзӕгьдмӕ рахызт. Колхозы клуб басабыр. —Мах дысон Хъӕвдынимӕ баныхас кодтам ӕмӕ йын ныхасы бар радтӕм. Дӕ хорзӕхӕй, Хъӕвдын,— Садул йӕ къухӕй ацамыдта, размӕ рацу, зӕгьгӕ. Хъӕусоветы сӕрдар Хъӕвдын кӕй схуыдта, уый, ӕвӕццӕгӕн, хъуыддаг дзӕбӕх нӕ бамбӕрста ӕмӕ йе ’фсымӕры хъусы цыдӕр бадзырдта. —Сӕр дӕ бахъуыд, ме ’фсымӕры гӕбаз,—загъта хъӕрӕй Хъайсын.— Мӕнӕн цытӕ фӕдзырдтай, уыдонӕй истытӕ... Ӕцӕг та англисагау дзурыныл ма схӕц. Ам дӕ ничи бамбардзӕн... Хъӕвдын ӕгӕр ӕрӕгмӕ куы кодта, уӕд та Садул адӕмыл йӕ цӕст ахаста: —Хорз адӕм!.. Хъӕвдын мӕнӕ йӕ хъӕубӕстӕм ӕрбаздӕхт, не ’хсӕн ныр ӕртӕ къуырийы дӕргъы ис, ӕмӕ дзы ӕз уе ’ппӕты номӕй ракуырдтон, цӕмӕй ма фӕзивӕг кӕна ӕмӕ нын йӕ амырыкаг цардӕй исты хабӕрттӕ ракӕна. Мах знон колхозы быдыртыл азылдыстӕм, нӕ хъуыддӕгтӕ, нӕ царды пълантӕ нын йӕхи цӕстӕй федта... Гъеныр дӕ курӕг стӕм, Хъӕвдын,ӕмӕ нын хабӕрттӕ ракӕн... Мах дӕр сӕ ӕнӕ хъусгӕ не стӕм... Телевизор дӕр нын ӕвдисы иннӕ бӕстӕты цард. Уӕдӕ сӕ радиойӕ дӕр хъусӕм... Фӕлӕ уӕддӕр лӕг йӕхи нӕстӕй цы фена, уымӕн дзы ӕмбал нӕй. Гъемӕ, Хъӕвдын, дӕ хорзӕхӕй... —Стӕй ма нын куы радзурид, Амырыкмӕ йемӕ чи ацыд, уыдон та цы баисты, уый тыххӕй дӕр,— ӕрбадзырдта раззаг рӕнхъы бадджытӕй иу ацӕргӕ лӕг. Хъӕвдын сыстад ӕмӕ йӕ бынаты лӕугӕйӕ баззад. Уӕд ын Хъайсын дӕр йӕ хъусы цыдӕртӕ бадзырдта. Стӕй йын йӕ къухыл рахӕцыд ӕмӕ размӕ иумӕ рацыдысты. Адӕммӕ ацы ныв цыдӕр худӕг фӕкаст ӕмӕ сын хъӕлдзӕгӕй нымдзӕгъд кодтой. Ӕмдзӕгъд нӕма басабыр, афтӕ Хъайсын фӕстӕмӕ фӕзылд ӕмӕ хъазгӕмхасӕн дзуры: —Бахатыр кӕнут, хорз адӕм, Хъӕвдын мӕ хистӕр у, фӕлӕ йӕ ӕз мӕхӕдӕг куы нӕ аразон, уӕд нӕ хъуыддагӕй ницы рауайдзӕн. Хъайсын йе ’фсымӕры къух нал суӕгьд кодта ӕмӕ йӕ афтӕмӕй трибуналы размӕ бакодта. Йӕхӕдӕг Садулы фарсмӕ ӕрбадт. Лӕууы Хъӕвдын, мӕгуырӕг, трибунӕйы раз, фӕлӕ, ӕвӕццӕгӕн, нӕ зоны, йӕ ныхас куыдӕй райдайа, уый. Йӕ сурхид акалд. Систа йӕ къухмӕрзӕн ӕмӕ дзы цалдӕр хатгы йӕ цӕсгом ныссӕрфта. Ӕгӕр-ӕгӕр куы тыхсти, уӕд Садул графинӕй уырынгтӕ агуывзӕмӕ дон рауагьта ӕмӕ йын ӕй бахаста. Хъӕвдын агуывзӕ ризгӕ къухӕй райста ӕмӕ йӕ анызта. Стӕй афтӕ: —Дон мӕ нӕ хъӕуы. Сӕнк йу... Бузныг. Садул дӕр ӕм фӕцарӕхст: —Ӕз дӕр дӕм ӕй нуазыны тыххӕй нӕ радтон. Адӕм ацы ныхӕстӕм тынг бахьӕлдзӕг сты ӕмӕ та ныххудтысты: сӕ худынӕн кӕрон нал ӕмӕ нал уыд. —Уӕ хорзӕхӕй, мӕнӕ адӕм... Кӕрӕдзимӕ куы байхьусиккам...— ӕмӕ Садул йӕ рахиз къух батилӕгау кодта. Адӕм куы басабыр сты, уӕд Хъӕвдын ныллӕг, фӕсус хъӕлӕсӕй йӕ ныхас райдыдга: —Гъемӕ уӕдӕ хорз. Ӕз уын рателл кӕндзынӕн... Бамбӕрста, йӕ ныхасы англисаг дзырд кӕй аирвӕзт, уый, ӕмӕ фӕкъуыхцы. —Ӕз уын радзурдзынӕн мӕхи тыххӕй. Мӕныл уӕд ӕхсӕрдӕс азы цыд... Нӕ мадыфсымӕр Чероимӕ ацыдтӕн... Рухсаг уӕд Черо, нудӕс азы размӕ йӕ бафснайдтам... Гъемӕ мах Беслӕныхъӕуы станцӕмӕ ацыдыстӕм. Уым ныл бафтыд фараст лӕджы — ӕртӕ дзы уыдысты ирӕттӕ, ӕртӕ — цӕцӕйнӕгтӕ, дыууӕ — мӕхъхъӕлӕтгӕ, иу та —асыйаг. Йуӕндӕсӕй иу вагоны бадтыстӕм... Фыццаг Харбинмӕ ацыдыстӕм, уырдыгӕй та Джапанмӕ. Йӕд... Апонмӕ. Апонӕй ацыдыстӕм Амырыкмӕ. Цӕмӕн ацыдыстӕм? Ӕхца бакусынмӕ. Сыгъзӕрин бакусынмӕ. Загьтам афтӕ: ӕхца бакусдзыстӕм, Мӕздӕджы быдыры зӕххытӕ балхӕндзыстӕм ӕмӕ фӕрсӕй-фӕрстӕм ӕрцӕрдзыстӕм. Фӕлӕ... Хъӕвдын йӕ къух ауигъӕгау кодта ӕмӕ хъуыдыты аныгъуылд. Иуцасдӕр йӕ бон дзурын нал бацис. —Мах цытӕ бавзӕрстам... Мах цытӕ бафӕрӕзтам, уый хохаг хӕрӕг дӕр нӕ бафӕраздзӕн... Ӕмӕ кӕмыты нӕ уьщыстӕм!.. Чикаго... Ванкъувыр... Толидо... Алы рӕтгы фӕрахау-бахау кодгам. Фыццагазнӕ цыппарфӕхьуыд... Низтӕй амардысты... Мӕнӕн иунӕг кадджын Хуыцау ӕххуыс кодта ӕмӕ аирвӕзтӕн. Иу афон кӕрӕдзийӕ фӕхицӕнтӕ стӕм, фӕлӕ та фӕстагмӕ Чикагойы ӕрӕмбырд стӕм ӕмӕ уым ӕргӕвдӕнты куыстам. Хуыцауы номардыстӕн, мӕнӕй уым хидӕй цы рацыд, уый ӕмбисондӕн дзуринаг у. Ӕз знон уӕ колхозы уыдтӕн. Сымах амовдджын стут: хъӕлдзӕгӕй кусут ӕмӕ хъӕлдзӕгӕй цӕрут... Мах та уым ӕхсӕвӕй-бонӕй хьизӕмары фӕллой кодтам. Хатгай та нын куыст ӕппындӕр нӕ уыд. Фӕллой... Фӕллой... Фӕлӕ уӕддӕр фӕллӕйттӕ не скодтам. Мулк не скодтам... Ӕгӕр дзурын, ӕмӕ мын бахатыр кӕнуг... Уӕвгӕ, мӕнӕй цӕй спикер ис!? Хъӕвдын бахудӕгау кодта ӕмӕ фӕхъус. Адӕм Хъӕвдыны фӕстаг ныхӕстӕм базмӕлыдысты. Иуацӕргӕ ус йӕхи нал баурӕдта ӕмӕ дзыназӕгау бакодта: — О, уӕгьуырсцдзтӕ, уӕгьуырсыдзтӕ, ӕмӕ уӕ ам удхарӕй мӕлын чи нӕ уагъта? Уӕ хӕдзӕрттӕм цӕуыннӕ цыдыстут?... Дзӕвгар алӕууыд ӕнӕдзургӕйӕ Хъӕвдын, стӕй схуыфӕгау кодта ӕмӕ та уыцы фӕсус хъӕлӕсӕй загьта: — Лӕг ӕхгӕд транкы хуызӕн у... Ома, зӕгъын, лӕг ӕхгӕд чумӕданы хуызӕн у. Уыныс чумӕдан, фӕлӕ йӕ хуылфы цы ис, уый нӕ зоныс. Лӕг дӕр раст афтӕ у. Уыныс ӕй, фӕлӕ йӕ хуылфы цытӕ ис, цытӕ бавзӕрста, уый ними зоны. Гъер, бахатыр кӕнут, ӕз мӕнӕ... Мӕ дзыхы дзырд нал бады... Гъер ӕз ӕрбаластон иу стыр бур транк... чумӕдан. Уый мемӕ бирӕ фӕрахау-бахау кодта. Амырыкмӕ куы цыдтӕн, уӕд мын ӕй Колыты Астархан скодта, уӕртӕ Куырттаты комы цард... Дунейы ахӕм чумӕдан никӕмӕ ис. Бадгӕ дӕр ыл кодтон... Хӕргӕ дӕр ыл кодтон... Хуысгӕ дӕр ыл кодтон... Гъемӕ йӕ фӕстӕмӕ ӕрбаластон... Йӕтӕккӕ дзагӕй. Нырма йӕ нӕма байтом кодтон. Фӕлӕ йӕ хуылфы цы ис, уый зонут? Нӕ йӕ зонут... Мӕнӕ йӕ Хъайсын дӕр нӕ зоны. Ничи йӕ зоны... Уӕдӕ уын ӕй ӕз абоны бон зӕгъдзынӕн. Худинаг мын у, фӕлӕ уын ӕй зӕгъдзынӕн. Хъӕвдыны зӕрдӕ бауынгӕг, йӕ цӕстытӕ доны разылдысты. Стӕй йе ’нцъылдтӕ цӕсгомыл цӕстысыгтӕ дыууӕрдыгӕй ӕрфӕд кодтой. Дзӕвгар та алӕууыд ӕнӕдзургӕйӕ. Йӕ цӕстысыгтӕ ныссӕрфта ӕмӕ саст хъӕлӕсӕй йӕ ныхас кӕронмӕ ахӕццӕ кодта: — Цалдӕр ӕмӕ ӕртиссӕдз азы дӕргъы мӕ зӕронд дзаумӕттӕ фембырд кодтон... Фемпъызтон сӕ... Загътон, кӕд ме ’фсымӕр ӕмӕ йӕ цотӕн истӕмӕн сбӕззиккой. Ӕмӕ сӕ фефснайдтон мӕ чумӕданы... Ныр ӕз сымахмӕ кӕсын, ӕмӕ уӕ цард мах цардӕй бирӕ рухсдӕр у, бирӕ хуыздӕр у. Мӕ зӕронд дзаумӕггӕ ам кӕй хъӕуынц?.. Никӕй... Уый та уын мӕ бирӕ азты фӕллой... Ӕмӕ та Хъӕвдыны хурхыуадындзтӕ кӕуындзӕг ахгӕдта. Цыдӕр зӕгъынмӕ ма хъавыд, фӕлӕ йӕ бон нал баци... Йӕ къух ауыгьта ӕмӕ йӕ цӕссыггӕ сӕрфгӕ трибунӕйы разӕй рацыд. ЦАВӔР СИСТЕМӔЙЫ КУСЫС? — Цӕсгомӕй дӕ рагӕй зонын, фӕлӕ дын дӕ ном никуы фехъуыстон... — Мӕ ном афтӕ арӕх не ’мбӕлы, фӕлӕ йӕ фехъуыстаис,—загъта Дзыбын ӕмӕ лӕппуйыл йӕ цӕст аивӕй ӕрхаста. Йӕ размӕ лӕууыд асӕй рӕстӕмбис дзагцӕсгом саурихи лӕппу. Йӕ рихитӕ уыдысты бӕрзондгомау ӕлвыд, ӕрггиваг, ӕмӕ адӕймагмӕ афтӕ каст, цыма нард фынгӕй хӕрз ӕрӕджы сыстад ӕмӕ йӕ былтӕ сойӕдзагӕй аззадысты. — Ӕз Тотрадз дӕн, фӕлӕ уый мӕ Куадзӕны ном у. Иууылдӕр мӕ Тотик хонынц, ӕмӕ мӕм ды дӕр афтӕ дзур — хъазгӕмхасӕн загьта лӕппу. — Мӕ ном та Дзыбын у... Ӕз дӕ цыма никуы федтон, афтӕ мӕм кӕсы. — Уый адӕймагмӕ афтӕ фӕкӕсы, фӕлӕ куы базонгӕ вӕййынц, уӕд цыма арӕхдӕр фембӕлынц... «Сӕрӕн лӕппуйы хуызӕн у, фӕлӕ цыма йе ’фсӕртӕ иучысыл уӕгъдзмӕлд кӕнынц»,— ахъуыды кодта Дзыбын. Зӕгьгӕ та кодта афтӕ: — Ам растдӕ... Кусгӕта кӕм кӕныс? Ӕви нырма ахуыр кӕныс? — Ахуыр кӕнын... Хӕххон институты.... Фӕлӕ йӕ цыма фӕуадздзынӕн... — Ӕмӕ уӕд уӕ институты ректор нӕ фӕкӕудзӕн? — Уый мӕ хуызӕттыл нӕ кӕуы, бӕргӕ. Фӕуадздзынӕн ӕй. Хуыцау хорз, ӕмӕ йӕ афоныл бамбӕрстон. — Ма кӕн, Тотрадз, ма йӕ ныууадз. Хорз институт у... Тотик йӕ къух ауыгъта, ома, дам, мӕ фӕндӕн аивӕн нӕй, зӕгьгӕ. Уалынмӕ автобус ӕрбацыд. Тотик фӕцырд ӕмӕ дыууӕ билеты райста. Дзыбын раздӕр бахӕццӕ йӕ бынатмӕ, хӕрзбон загъта йӕ ног зонгӕйӕн ӕмӕ атагьд кодта йӕ куыстмӕ. Уыцы бонӕй дзӕвгар рӕстӕг рацыд. Цалдӕр хатты ма ӕрымысыд Дзыбын Тотикы, стӕй йӕ ферох кодта. Иу сӕрдыгон райсом Дзыбын йӕ бинойнаг ӕмӕ йӕ цыппараздзыд лӕппуимӕ трамвайы фӕцӕйцыд, фӕсгорзеты сын цы цӕхӕрадон уыдис, уырдӕм. Трамвайы вагоны адӕм хӕрз чысыл уыдис, ӕмӕ лӕппу трамвайы къуымты разгъор-базгьор кодта. Уӕд ӕй иу афон, къуымы чи бадт, уыцы лӕппулӕг ацахста ӕмӕ йемӕ хъазынтӕ райдыдта. Дзыбынмӕ афтӕ фӕкаст, цыма лӕппулӕджы раздӕр кӕмдӕр федта. Стӕй йӕ ӕрхьуыды кодга ӕмӕ йӕм бахудт. Лӕппулӕг сыстад ӕмӕ, сывӕллоны къух не суагьта, афтӕмӕй йӕм ӕрбацыд. Дзыбын сыстад. — Хатыр бакӕн, фӕлӕ ды Дзыбын нӕ дӕ? — Уый хуызӕн дӕн, Тотик. Дӕ хорзӕхӕй, кӕм фесӕфтӕ, кӕм? — Уӕллӕй, ацы лӕппу дӕ цӕрмыстыгьд бакодта... Дӕ къопи... — Бахатыр кӕн... Мӕдинӕ, базонгӕ у мӕнӕ мӕ лымӕн Тотикимӕ. Дзыбыны ус сыстӕгау кодта ӕмӕ бахудт. Тотик йӕхи Дзыбынмӕ баивӕзта ӕмӕ йын сабырӕй афтӕ: — Тотрадз мӕ хон. Заводы дӕр мӕм иууылдӕр мӕ Куадзӕны номӕй дзурынц. — Цӕй, куыцтӕтӕ цӕрыс? Дӕ ахуыр фӕдӕ, Тотрадз, ӕвӕццӕгӕн? Ӕви йӕ уӕддӕр ныууагътай? — Ӕмӕ ахуыр дӕр хорз у, Дзыбын, фӕлӕ... Бахатыр кӕн, Дзыбын, йе ’вззердзинадыл ними сӕтты, фӕлӕ дын ӕз ӕргом зӕгьдзынӕн: мӕ ахуыр нал цыд. Стӕй, кӕйдӕр загьдау, инсгитуггӕ чи фӕцис, уьщонӕн сӕ улупа мӕ мыздӕй къаддӕр куы у. Мӕ мызд ӕстдӕс туманы у; уӕдӕ мӕм премитӕ-ӕвдӕртӕ дӕр хауы... Бахатыр кӕнут, Дзыбын ӕмӕ Мӕдинӕ, мӕн ам агӕпп кӕнын хьӕуы. Иу каст ма фӕкодта фӕстӕмӕ лӕппумӕ, йӕ къух зына-нӕзына батылдта ӕмӕтрамвайӕ рӕвдзгомау ахызт. Уӕдӕй та иу-афӕдзмӕ ’ввахс рацыдаид. Иу уалдзыгон бон Дзыбын хьуыддаджы фӕдыл уыд Ӕрыдоны. Йӕ куыстытӕ конд фӕцис ӕмӕ хӕрӕндонмӕ баудц. Рог хӕринӕгтӕ райста, стай ма буфетмӕ бацыд, иу бӕгӕныйы авг байтом кӕнон, зӕгьгӕ. Кӕсы ӕмӕ буфеты хицау йӕ зонгӕ Тотрадзимӕ цӕуылдӕр быцӕу кӕны. — Сымах диссаджы адӕм стут, диссаджы. Гӕххӕтг гӕххӕтт йеддӕмӕ ницы у, фӕлӕ цард ӕрмӕст гӕххӕттӕй нӕу, адӕймаджы ныхас дӕр хъуамӕ йӕ бынаты уа. — Йарӕбын, Тотик, абондӕргъы мӕ нӕ равдӕлд, фӕлӕ райсоммӕ... — Знон дӕр ма мын раст афтӕ загьтай: «Райсом уыдзысты». Гъемӕ дӕ ныр фӕрсын: кӕцы райсом уыдзысты?.. — Йарӕбын, Тотик... — Ныууадз, дӕ хорзӕхӕй, дӕ «йарӕбын-йарӕбын»... Уӕдӕмӕ ды дӕр кӕйдӕрау мӕнӕ дӕ чайханайы дуарыл ныффысс: «Райсом ам хӕрд ӕмӕ нозт лӕвар уыдзысты». Ӕмӕ дӕм иннӕ бон куы ’рбагуылф кӕной, уӕд сын зӕгъ: «Дуарыл «абон» фыст куы нӕ ис, фӕлӕ «райсом»... Райсом!» Уӕдӕмӕ, адон мӕхи ӕдылы митӕ сты: знон акт куы сарӕзтаин, уӕд мӕ абон ацы сӕрниз уыдаид? — Фӕлӕуу-ма, Тотик, иунӕг хатт афтӕ рауад ӕмӕ зонгӕйӕ фӕуӕд... — Ам дӕр иунӕг хатг, уым дӕр иунӕг хатг... Мӕн та кусын хъӕуы. — Бахатыр кӕн, Тотик. Мӕнӕ лӕг мӕнмӕ ’нхъӕлмӕ кӕсы ӕмӕ уый мах быцӕумӕ хъусынӕй йе стонг нӕ басӕтдзӕн. Дзыбын хорзау нал уыд: ацы ныхасмӕ хъусын ӕм зын фӕкаст, фӕлӕ фӕстӕмӕ куы ацыдаид, уӕд ӕй фӕхъуыды кодтаиккой. —Цӕй, мӕн иу бӕгӕныйы авг хъуыд ӕмӕ кӕд ӕнӕвдӕлон дӕ, уӕд... — Ай Дзыбын куы дӕ, Дзыбын!— ныццин ыл кодта Тотрадз.— Куыдтӕ мын цӕрыс, ме ’рдхорды гӕбаз?.. Уыныс, мӕнӕ цы адӕмимӕ кусын, уый? Кусгӕ нӕ, кусгӕ, фӕлӕ тох!—Стӕй буфеты хицаумӕ фӕзылд:— Ме ’рдхордмзе мӕ хардзӕй фӕкӕс. Аргъ дӕ ма ферох уӕд. Мӕнӕ фӕстӕмӕ куы цӕуон, уӕд аргь схорз кӕндзынӕн... Дзыбын, хатыр... Куысты дӕн, уый йеддӕмӕ абадтаиккам. Ӕмӕ уыцы хьуыддагхуызӕй уынгмӕ атагъд кодта. Дзыбын уӕддӕр авджы аргъ буфеты фӕйнӕгыл ӕрӕвӕрдта ӕмӕ йе стъолмӕ ацыд. Чысыл фӕстӕдӕр ын буфетгӕс йе ’хца бахаста: —Тотиккы хардзӕй. Де ’рдхорд дӕ цыма Дзыбын схуыдга?.. Гъемӕ, зӕгьын, Тотик замманай лӕппу у. Раст адӕймаг у, фӕлӕ... — Фӕлӕ?.. — Фӕлӕ ӕгӕр... куыддӕр у. Махӕн нӕ куыст ахӕм у, ӕмӕ дӕ гӕххӕтгытӕ сӕ нывыл куы нӕ уой, уӕд дын кӕстӕртӕ уайтагвд дӕ бынат арӕвдз кӕццзысты... Дӕ фыдӕлтӕй дын цы бынтӕ баззад, уьщон дӕр ма дын ныкъкъуыввитг ласдзысты. Уый та мӕ баййардга... Цыма йӕ нӕ зоны, хьуыцдаг цӕмӕн ивазын, уый. Дзыбын дӕрзӕггомау загъта: —Алчидӕр хъуамӕ йӕ хӕс ӕххӕст кӕна. —Ӕмӕ, слушӕй, ӕз мӕ хӕс зонгӕ нӕ кӕнын? Фӕлӕ цард афтӕ у, ӕмӕ... Лӕг йӕ хьуыды кӕронмӕ нал ахӕццӕ кодга: бамбӕрста, Дзыбыны зӕрдӕмӕ йӕ ныхас кӕй нӕ цӕуы, уый. Йӕ къух ауыгьта ӕмӕ зивӕггӕнӕгау буфетмӕ ацыд. 2 Ныхасы къуыбылой Уыцы изӕр Тотрадз телефонӕй Дзыбынмӕ бадзырдта: — Дӕ зӕрдӕ мыл ма фӕхудӕд, Дзыбын. Абон цыдӕр ӕнӕхъола ныхас кодтам дӕ разы. Хӕрзаг ма зӕгьай, ай цытӕ кӕны. —Цӕмӕн зӕгьыс, Тотрадз? Ӕз дзы ахӕмӕй ницы фехьуыстон. Куыст куыст у, ӕмӕ хъуамӕ алчидӕр йӕ хӕс ӕххӕст кӕна. Дӕ ныхас тынг раст уыдис. Ӕфсатийы фатау — раст. Ӕз ма дын сӕрмагондӕй бузныг зӕгъинаг дӕр уыдтӕн. Йӕд у... фынджы аргъы тыххӕй—нӕ. Фӕлӕ дӕ ныхас мӕ зӕрдӕмӕ тынг фӕцыдис. —Ӕмӕ ӕз дӕр афтӕ зӕгьын: куыст куыст у ӕмӕ йӕ кӕд кӕныс, уӕд ӕй нывыл кӕн, куыд ӕмбӕлы, афтӕ... Ӕз ацы системӕйы нырма ӕрӕджы ныллӕууыдтӕн, фӕлӕ мӕ афтӕ расай-басай куы кӕной, уӕд ӕз дӕр бынтон гугын нӕ дӕн... Иу хатт ма дӕ хатыр курын.—Ӕмӕ Тотрадз телефоны хӕтӕл ӕрӕвӕрдта. Уыцы бонӕй та цалдӕр мӕйы рауадаид. Иу изӕр, фӕскуыст, Дзыбын дуканийыл йӕ фӕндаг акодта. Витринӕтӕм куыд каст, афтӕ Тотрадзы ныхас йӕ хъустыл ауад. — Дзыбын! Кӕд дзы дӕ зӕрдӕмӕ ницы цӕуы, уӕд ацы дукани бынтондӕр ӕхгӕнинаг у... — А-а-а, Тотрадз куы дӕ... Ам кусыс? Хъуыддӕггӕ, ӕвӕццӕгӕн, дӕумӕ хауынц... — Ацы системӕмӕ контролерӕй ӕрбацыдтӕн ӕмӕ, зӕгъын, баныхас кӕнӕм, кӕд райдайдзыстӕм кусын, ууыл. — Ӕмӕ дӕ раздӕры куыстӕй цӕмӕ рацыдтӕ? — Уыцы системӕ мӕнӕн нӕ бӕззы. Уӕллӕй, уыдонмӕ кӕсынӕй адӕймагӕн йӕ игӕр фехӕлдзӕн... Ацы системӕйы мын хуыздӕр у. Раст зӕгъын хъӕуы, мызд мын дзы чысыл къаддӕр ис, фӕлӕ мӕм дзы маст нӕ хауы. Аныхӕстӕ кодтой дыууӕ зонгӕйы, стӕй кӕрӕдзийӕн хӕрзбон загътой. Уымӕй та цалдӕр мӕйы рацыдаид. Иу сӕрдыгон бон Дзыбын йӕ фӕндаг базарыл акодта. Йӕ зӕрды уыд харбыз балхӕнын. Зилы харбызты кӕритыл. Кӕсы ӕмӕ дын уӕртӕ иу кӕрийы раз 2* ӕмбисонды рӕсугъд чызг лӕууы. Йӕ къӕхтӕ йӕ сӕхӕдӕг уыцы кӕримӕ бахастой. —Дӕхӕдӕг харбыз ӕвзарынмӕ дӕсныдӕр уыдзынӕ ӕмӕ мын дӕ хъулӕттӕй... дыууӕ равзар,—загъта Дзыбын хъазгӕмхасӕн. Чызг фӕлмӕн худт бакодта: —Харбыз равзарынӕн та цастӕ зонын хъӕуы? Цавӕр аргъӕй дӕ хъӕуы? Дзыбын ахьуыды кодта, стӕй бахудти: —Ӕхца мӕм разындзӕн, ӕмӕ сӕ аргьӕй нӕ, фӕлӕ уӕзӕй равзарӕм. Иу-дӕс килӕйы уӕзӕн... Чызг харбызтӕй куыд ӕвзӕрста, афтӕ кӕрийы раз Тотрадз уыцы хъӕлдзӕгӕй фӕзынд: —Зитӕ, дӕ базар нӕма фӕдӕ? Чызг сыстӕгау кодта, йӕ касинкӕйы кӕрӕттыл уӕлӕмӕ схӕцыд ӕмӕ ӕрбацӕуӕгмӕ бахудт. Цӕстӕнгасӕй Дзыбынмӕ ацамыдта, ома, тагъд фӕуьщзынӕн, зӕгьгӕ. Тотик дӕр ӕм фӕкаст: —Уӕ дӕ рыг скӕла, Дзыбын! Мӕ рагон ӕрдхорд!.. Зитӕ! Мӕхӕдӕг ын фидын. Тӕккӕ хъомылдӕр харбызтӕйма ӕртӕ равзар. — Тотрадз, алы хатт мӕныл хӕрдзтӕ кӕнын дӕумӕ хауы? Зитӕ, куыд дын загътон, афтӕ,— дыууӕ хъулоны. Дзыбын Тотикмӕ фӕзылд. — Ӕртӕ хъомыл харбызӕй цы кӕнын? Мӕ цӕнгтӕ куы ’ртондзысты сӕ уӕзӕй... Зитӕ! Куыд дын загътон— афтӕ. Дыууӕ! — Уанцон нӕу, Дзыбын! Афтӕмӕй цӕугӕ дын нӕу. Ӕз дын сӕ раст дӕ фатермӕ бахӕццӕ кӕндзынӕн. Зитӕ дыууӕ стыр харбызы равзӕрста. Тотик сӕ барын дӕр нӕ бауагъта, ӕхца асыкгондмӕ баппӕрста ӕмӕ харбызтӕ систа. — Мӕ каистӕй ӕлхӕд харбызтӕ хъуамӕ уӕлдай адджындӕр уой. — Ома? — Ома мах Зитӕимӕ фидыд стӕм. Дыууӕ къуырийы фӕстӕ, 18 августы, табуафси нӕ чындзӕхсӕвмӕ. Ӕз ма дӕм мӕхӕдӕг хонӕг бауаинаг уыдтӕн. Ардыгӕй уӕдмӕ иу уад Мӕздӕджы ’рдӕм нӕ къухы куы бафтид, уӕд уый та бынтон хорз уаид. Иумӕ. — Ӕмӕ цы кӕны? Ӕз ахӕм хъуыддагмӕ нӕ фӕзивӕг кӕндзынӕн,— ӕнӕ уӕлдай ракъуыр-бакъуырӕй сразы Дзыбын. — Зитӕ, ӕз тагьд зындзынӕн. Цом, Дзыбын,— загъта Тотрадз ӕмӕ разӕй араст. Дзыбын ма Зитӕмӕ иу каст фӕкодта, йӕ къухтӕ фӕйнӕрдӕм фӕхаста, ома ацы лӕгӕн мӕ бон ницы у, зӕгьгӕ, ӕмӕ йӕ фӕдыл рацыд. Баййӕфта йӕ ӕмӕ харбызтӕй иу райста. —Бауырнӕд дӕ, Дзыбын, уӕддӕр ӕз амондджын дӕн... — Уӕллӕй, стыр амондджын. Дӕ хорзӕхӕй, уыцы ӕмбисонды рӕсугьды кӕм ссардтай, уый-ма мын зӕгь! Дӕ куысты, ӕвӕццӕгӕн?.. — Нӕ, цытӕ дзурыс?! Ӕз уыцы системӕйы нал кусын. Ӕндӕр системӕмӕ раивтон дыууӕ мӕйы размӕ... Бынтон ӕнӕнхъӕлӕджы базонгӕ стӕм... Гӕды ныхас ма зӕгъ, дӕ зӕрдӕмӕ фӕцыд ӕви нӕ? —Уӕллӕй, Тотрадз, сомы мӕ нӕ кӕнын кӕныс, фӕлӕ дын ӕй зӕгъын: зӕххардыстӕн, ӕз мӕ дунейыл ахӕм рӕсугьд, ахӕм зӕрдӕмӕдзӕугӕ адӕймаг нӕма федтон. Раст мӕнӕ аргьӕутты цы ӕртӕ рӕсугьды кой фӕкӕнынц, уыдонӕй иу. Ноджы йӕ ныхасыуаг... Цыдӕр ӕнахуыр зӕлланггӕнаг, зӕрдӕмӕдзӕугӕ; ахӕм хъӕлӕс хъусгӕ дӕр никуы фӕкодгон... —Мӕздӕггаг у... Цъайтаг... Уӕдӕ сӕ бинонтӕ дӕр диссаджы хорз адӕм сты. Цыппар ӕфсымӕры ӕмӕ дыууӕ хойы... Зитӕ цотӕн сӕ фӕндзӕм у... Тынг хорз, уӕздан бинонтӕ... Иууылдӕр куысты лӕуд... Дзыбынӕн ӕхсызгон уыд, йе ’мбал афтӕ ӕнувыдӕй йӕ каисты кой кӕй кодта, уый. Фӕлӕ куыддӕр ӕнӕнхьӕлӕджы йӕ дзыхӕй схаудта: — Тотрадз, бахатыр мын кӕн, фӕлӕ дын дыууӕ ныхасы куы зӕгьон, уӕд мӕм нӕ фӕхӕрам уыдзынӕ? — Цӕмӕн зӕгъыс, Дзыбын? Уый онг ӕй кӕм суагътай, уым ӕй ӕххӕст кӕронмӕ ахӕццӕ кӕн. — Мӕ мард фен, кӕд Зитӕйы мӕ уд нӕ баззад. Уый хуызӕн зӕдыхай... Цӕвиттон, цы дын зӕгъынмӕ хъавын, уый дын уӕддӕр зӕгъон... Иуцасдӕр ӕнӕдзургӕйӕ куы ауадысты, уӕд Дзыбын схуыфӕгау кодта: —Ныр иу ӕртӕ-цыппар азы зонгӕ стӕм. Кӕрӕдзийы мӕнӕ-мӕнӕ хӕстӕг нӕ зонӕм, фӕлӕ дӕ ӕз иу удӕй зонын сыгьдӕгзӕрдӕ, раст адӕймагӕй. Уӕдӕ сӕрӕн лӕппу дӕ... Тотрадз, ӕз дӕуӕй чысыл хистӕр дӕн, ӕмӕ дын иу ныхас зӕгьынмӕ хъавын... Уӕллӕй, ацы харбыз мын мӕ сӕрыл куы фӕкӕнай, уӕддӕр дын ӕй ӕнӕ зӕгьгӕ нӕй. Тотрадз бамбӕрста, цыдӕр аипп ӕм ары, уый. —Гъемӕ, зӕгьын, Зитӕ... Стӕй бинонтӕ дӕр афтӕ... Гъер, Тотрадз, мах кӕрӕдзийы куы базыдтам, уӕдӕй абонмӕ цыппар куысты аивтай ӕмӕ фӕндзӕмы кусыс. Кӕс та: «Уыцы системӕйы нал кусын. Ӕндӕр системӕмӕ раивтон». Иу куысты нӕ фӕразыс, уайтагьд афӕлмӕцыс... Ӕмӕ ахӕм адӕймагимӕ зын цӕрӕн вӕййы... Ныр ды ацы мӕздӕггагӕй куы афӕлмӕцай ӕмӕ йӕ ивыныл куы схӕцай, уӕд уый куыд уьщзӕнис?.. —Омӕ куыст куыст у, Дзыбын, бинонтӕ та бинонтӕ сты. —Уый ӕз дӕр зонын... Тотрадз сонт лӕуд фӕкодта ӕмӕ галиу къухӕй йӕ сӕрмӕ ацамыдта: —Ныр ды афтӕ ӕнхьӕл дӕ, Дзыбын, ӕмӕ ацы къуыдыр кусгӕ нӕ кӕны? Ӕви куыд хъуыды кӕныс? Дзыбын ӕй фӕурӕдта: —Фӕлӕуу-ма, Тотрадз... Кӕд дын мӕ ныхас дӕтъӕнггы иннӕрдӕм ахызт, уӕд ӕз иунӕг сыпп дӕр нал скӕвдзынӕн. Дзыбыны ныхас Тотрадзӕн тынг хъыг кӕй фӕцис, уый бӕрӕг уыд: йӕ фындзы базыртӕ фӕтӕпп-фӕтӕпп кодтой. Ӕвиппайды йӕ сӕры цыдӕр фыдбылызы зонд фӕкуыси: йӕ къухы цы харбыз уыдис, уый бӕрзонд систа ӕмӕ йӕ зӕххыл уыциу фӕргт ныккодта. Харбыз ныппырх, уӕдӕ цы. — Федгай?.. Федгай, Дзыбын? Уӕдӕ, афгӕ: ӕз Зитӕйы цы бон бафхӕрон, уыцы бон... мӕ сӕр раст мӕнӕ ацы харбызы хуызӕн ныппырх уӕд. Тотрадз фӕзылд ӕмӕ уыцы тӕргайхуызӕй фӕцӕуы. Дзыбын та сагъдау лӕугӕйӕ баззад. Тотрадз фӕстӕмӕ фӕзылд, харбызы пырхӕнтӕ амбырд кодта ӕмӕ сӕ хӕстӕгдӕр урнӕмӕ ахаста. Фӕцӕуы та. Ноджыма иу хатг фӕзылд, хӕстӕг ӕрбацыд Дзыбынмӕ, йе ’нцъылд ӕрфгуьпы бынӕй йын йӕ цӕстыгӕм ныккаст ӕмӕ та йӕ амонӕн ӕнгуыддз хӕрдмӕ систа: —Стӕй мӕ системӕ дӕр нал аивдзынӕн! Тотрадз ацӕуинаг уыд, фӕлӕ Дзыбын бахудӕгау кодга: — Мӕнӕ ацы харбыз дӕр дӕхи ’лхӕд у. Кӕд ай дӕр сагтгыс, уӕд дӕ бар ис... Ӕмӕ мӕ уӕд Мӕздӕгмӕ демӕ нал хоныс? Дӕ каистӕм? Тотрадзӕн ацы ныхӕстӕй йӕ хцд акавд. Бӕрӕгуыдис, йӕхимвдӕгхьуырдухӕн кӕй кодта, уый. Стӕй уыцы ӕнкъардӕй загьта: — Бахатыр кӕн, Дзыбын. Спысыра дӕн ӕмӕ цыдӕр ӕнӕууылд ныхӕстӕ фӕкодгон. Ӕмӕ ацыд Зитӕмӕ... Ж «ХУЛИГАНТ» Къупейы дуар ӕхгӕд разынд, ӕмӕ Беслӕн афтӕ ӕнхъӕл уыд, ничи дзы ис, зӕгьгӕ. Сонтӕй рахӕцыд дуарыл, ӕмӕ дзы мидӕгӕй—иу авд-аст адӕймаджы... Арахъхъ ӕмӕ тамакойы тӕф ын йӕ хъуыр ахгӕдта. Къупейы чысыл стьолгондыл ӕнӕхъӕн кӕри къуыдырфых дзидза, чъирийы кӕрстытӕ, цавӕрдӕр кӕрдӕджытӕ. — Уазӕгӕн ӕмбӕлӕггаг авӕрут,— сдзырдта, рӕбынӕй чи бадт, уыцы дӕнгӕл лӕппулӕг. — Бахатыр кӕнут, ӕз ам уазӕг нӕ дӕн,— хъазгӕмхасӕн загъта Беслӕн.— Гъе стӕй нырма ӕгӕр раджы нӕу? — Хетӕджыстӕн, ӕфсымӕр, ахӕм бадт цас раздӕр райдайай, уыйбӕрц хуыздӕр у, фарсыл хуыздӕр хӕцы!— сдзӕхст ласта дӕнгӕл. Къупейы къултӕ базмӕлыдысты бадджыты хъӕлдзӕг худтӕй. Беслӕн йӕ чумӕдан уӕллаг тӕрхӕгмӕ баппӕрста, райста ӕмбӕлӕггаг, арфӕ ракодта ӕмӕ йӕ анызта. Лӕппутӕй иу фӕцӕрдӕг ӕмӕ йын йӕхи къухӕй дзидзайы карст йӕ дзыхмӕ бахаста. Иннӕ лӕппу йын йӕ нуазӕн айста, канистрӕй арахъхь хъавгӕ рауагьта агуывзӕмӕ ӕмӕ йӕ дӕнгӕлмӕ радта. — Цӕй, ӕфсымӕр, кӕд ды дӕр ацы къупемӕ нӕ фӕрӕдыдтӕ, уӕд нӕ фӕндаг иу у, ӕмӕ нӕ разы абад. Мах мӕнӕ нӕ уарзон ӕмгары фӕндараст кӕнӕм ӕмӕ ма ардыгӕй Беслӕныхъӕумӕ нӕ къухы цы бафга, уый нӕхи. Мӕнӕн бахатыр кӕнут, ӕддейы мӕм ӕнхъӕлмӕ кӕсынц ӕмӕ уал ауайон, зӕгьгӕ, Беслӕн рацыд. — Мӕлӕты сырхӕй нӕ рагӕпп кодтай дӕ вагонӕй,— ныккӕл-кӕл кодта йӕ хо Титӕ. — Уӕллӕй, цалдӕр лӕппуйы арахьхъы канистр сӕ быны ӕркодтой ӕмӕ йӕ ардыгӕй Беслӕныхъӕумӕ, ӕвӕццӕгӕн, фӕуыдзысты. Кӕд ма сын дӕуӕрдыгӕй дӕр ӕххуысгӕнӕг фӕуа, уӕд, зӕгьгӕ, йӕ цьӕхснаг хъӕлӕс азӕлыд Титӕйӕн ӕмӕ худгӕ цӕстытӕй йӕ чындзмӕ бакаст. — Уӕллӕй, иу дзы анызтон... Ӕгӕр хьӕбӕр у... Уым дӕлӕмӕ пиллон калгӕ афардӕг. Поезд куы араст, уӕддӕр Беслӕн йӕхи къупемӕ нал бацыд. Сыхаг къупейы чи цыд, ахӕм лӕппулӕгимӕ ныхӕстӕ кодтой, цалынмӕ поезд Бесланы станцӕмӕ нӕ ныххӕццӕ, уӕдмӕ. Ацы станцӕйы поезд дзӕвгар алӕууыд, фӕлӕ лӕппутӕ ӕддӕмӕ нал ӕмӕ нал зынынц. Рӕстӕгӕй-рӕстӕгмӕ сӕ худын къупейӕ хъуысти. Поезд куыддӕр фенкъуысыд, афтӕ лӕппутӕ уыцы хъӕлдзӕгӕй фӕд-фӕдыл рагӕр-гӕр кодтой къупейӕ ӕмӕ вагонӕй рагӕппытӕ кодтой. Беслӕн къупемӕ бацыд ӕмӕ рудзынг байтом кодта. — Бахатыр мын кӕн, ӕфсымӕр, мах чысыл абадтыстӕм... Адон иууылдӕр ме ’рдхӕрдтӕ сты. Ницы кӕны. Лӕппугӕ кӕм хъазгӕ кӕнынц, кӕм нуазгӕ, зӕгъгӕ, бакодта Беслӕн. —Ӕмӕ уымӕй дӕр раст зӕгъыс. Цӕй, базонгӕ уӕм: мӕ ном — Стъалбег. Беслӕн дӕр йӕхи бацамыдта. Уалынмӕ кондуктор ӕрбахызт ӕмӕ, йӕ фӕстӕ цы дыууӕ сылгоймаджы уыдис, уыдонӕн загьта: — Мӕнӕ адон та уӕ бынӕтгӕ уыдзысты. Дыууӕ лӕппуйы фӕкастысты сылгоймӕгтӕм, сӕ чумӕдантӕ сын сӕ бӕсты афснайдтой. Беслӕн лыстӕгдӕр ӕркаст Стъалбегмӕ. Бӕрзондгомау, хӕрзконд, йӕ тыппыр цӕсгомыл хорз фидыдтой лыстӕг сау-сауид рихитӕ. Йӕ гуыбын зына-нӕзына рахӕцыд, фӕлӕ йӕ уый дӕр ницӕмӕй фыдуынд кодта. — Мӕскуымӕ хъуыддаджы фӕдыл цӕуыс, ӕвӕццӕгӕн,— загьта Стъалбег. — О,— цыбыр дзуапп радта Беслӕн. Фембӕрста, ӕгӕр цыбыр кӕй рауад йӕ дзуапп, ӕмӕ ма йӕ ныхасыл бафтыдта:— Хъуыддаджы фӕдыл. Мӕ диплом райсынмӕ цӕуын. — А-а, уӕдӕ зонӕдты кандидат дӕ, стыр ахуыргонд,— ӕхсызгон уыд Стъалбегӕн. — Цӕй стыр ахуыргонд, хуымӕтӕджы кандидат... — Ӕмӕ цавӕр зонадон фӕндагыл ацыдтӕ? — Дыргьты специалист дӕн: кусын кӕрдотӕ ӕмӕ фӕткъуыты мыггӕгтыл. — Гъе, уый цы хорз у!..—загъта, Бесланы бакомкоммӕ чи бадт, уыцы ус — Ӕмӕ уагӕры дыргъы мыггӕгтӕ цал сты? Зӕгъӕм, кӕрдотӕ ӕмӕ фӕткьуытӕ цал мыггаджы сты? Беслӕнӕн тынг ӕхсызгон уыд сылгоймаджы дис ӕмӕ сабыргай загъта: — Уыдон бирӕ сты... Ӕппӕт дунейы ӕрмӕст кӕрдотӕ ӕмӕ фӕткъуытӕ ис дӕс мин сортӕй фылдӕр, фӕлӕ сын Ирыстоны сӕ хуыздӕртӕй зайын кӕнӕм 9-10 сорты. Хицӕн адӕймӕгты цӕхӕрадӕтты дӕр бирӕ сорттӕ ис, фӕлӕ ӕз уыдон нӕ нымайын. Ӕз мӕхӕдӕг дӕр, цӕмӕй хӕдзарӕдты ног, тыхджындӕр сорттӕ фылдӕр уа, ууыл кусын. Уыдон егьау ӕфтиаг дӕттынц... — Уӕдӕ мах иу куыст кӕнӕм,— бахудӕгау кодта Стьалбег. — Ды дӕр дыргьты куыст кӕныс? — О. Ӕз дӕр дыргъты ӕмӕ халсарты куыст кӕнын. Растдӕр зӕгьгӕйӕ та, уыдонӕй кусын... Ӕз хынджылӕг кӕнын. Дуканийы кусын. Уӕвгӕ, ды дӕр дӕ цард уыдонӕй аразыс, фӕлӕ дыл дзы уыйбӕрц нӕ бахӕцдзӕн... Гъер, Беслӕн, ӕрдӕбонсарӕй «сортсорт» кӕныс. Фӕткъуы фӕткьуы йеддӕмӕ ницы у. Сӕ иутӕ—зӕрдӕйыл ӕмбӕлынц, сты хӕрзад, иннӕгӕ — доны ад кӕнынц. Ӕз зонын ӕрмӕст дыууӕ сорты: фыццаг ӕмӕ дыккаг. Фыццаг сортӕй фылдӕр ӕхца исӕм, дыккагӕй та нӕм къаддӕр хауы. Беслӕны зӕрдӕмӕ ахӕм уӕндон ныхас нӕ фӕцыд. Фӕлӕ зӕгъгӕ та афтӕ кодга: — Махӕн нӕ куыст экспериментгӕй у, нӕхи пайдайӕн нӕ кусӕм. Кӕд эксперимент фӕрӕстмӕ уа ӕмӕ ногтыхджын мыггаг саразай, уӕд бӕстӕ дӕр дӕу. Адӕмон хӕдзарадӕн—стыр пайда, махӕн дӕр кад у, сӕрыстыры хос. — Кад дӕр хорз у, фӕлӕ дзыпп афтид куы уа, уӕд... Гъер, Беслӕн, ды зонӕдты кандидат дӕ ӕмӕ дӕ мызд цас у? —Сусӕггаг нӕу мӕ мызд. Мӕ куысты стаж дӕс азӕй фылдӕр у ӕмӕ мын мызд дӕр хорз ис — ӕртӕ сӕдӕ дыууын сомы. — Ӕрмӕст ӕртӕ сӕдӕ дыууын? Ӕндӕр ницы? — Ӕмӕ уый фаг нӕу? Мӕнмӕ уый дӕр бирӕ кӕсы. Иуцасдӕр Стъалбег ӕнӕдзургӕйӕ абадт, стӕй хин худт бакодта: — Да-а-а. Ӕз дӕр куыд фӕцӕйрӕдыдтӕн... — Цӕмӕй? — Цӕмӕй, зӕгьгӕ, мӕ куы бафӕрсай, уӕд хъуыддаг афтӕ уыд. Авд къласы каст куы фӕдӕн, уӕд мӕ мад ныллӕууыд, дӕс къласы, дам, фӕу ӕмӕ, дам, уый фӕстӕ институтмӕ бацӕудзынӕ, ахуыргӕнӕг кӕнӕ, дам, инженер суыдзынӕ. Ӕз мӕ мадмӕ, канешнӕ, нӕ байхъуыстон. Бацыдтӕн базарадон техникуммӕ ӕмӕ истӕмӕй фӕрӕдыдтӕн? Мурдӕр ницӕмӕй. Ис мӕм мӕ фаг ӕмӕ уымӕй чысыл фылдӕр. Ха-ха-ха! Ахуыргӕнӕг кӕнӕ инженер... Ау, ӕмӕ ӕз ахуыргӕнӕг кӕнӕ инженеры цардӕй цӕрон?! Мӕнӕ абоны иунӕг абадты фаг йеддӕмӕ куы нӕ у сӕ мӕйы мызд... Ӕз, мӕ хур, парахат цардӕй цӕрын уарзын. Ӕз мӕ мады номыл балхӕдтон хӕдзар горӕты. Ӕз ме ’фсымӕрӕн балхӕдтон «Жигули». Ӕз мӕхицӕн сарӕзтон кооперативы ӕртӕ уаты, балхӕдтон машинӕ... Уӕдӕ мӕм дурыны дӕр цыдӕр капеччытӕ арф ӕфснайдӕй лоло кӕнынц. Афтӕ, мӕ лымӕн къацо. Царды цӕрын зонын хъӕуы... Ды та «ӕртӕ сӕдӕ дыууын» ӕхцайыл нымайыс... Да-а-а. Махмӕ дӕр ис, ӕрмӕст йӕхи мыздӕй чи цӕры, ахӕм зӕды цъиутӕ. Сӕ аууонӕй дӕр, ӕвӕццӕгӕн, тӕрсгӕ кӕнынц, уый йеддӕмӕ бухъцард кӕнын кӕй нӕ фӕцды? Да-а-а... Стьалбег йӕ галиу къухы амонӕн ӕнгуылдзӕй йӕ рихитӕ цалдӕр хатты асӕрфӕгау кодта ӕмӕ ма йӕ ныхасыл бафтыдта: — Да-а-а... Куыд мӕ фӕцӕйрӕдийын кодта мӕ мад... Уӕллӕй, зӕронд уӕддӕр зӕронд у. Ныр дӕр ма йӕм афтӕ кӕсы, цыма мӕ куыстӕй ахуыргӕнӕг кӕнӕ инженеры куыст хуыздӕр, кадджындӕр у... Куы дӕм уа, уӕд дӕ адӕм зоцдджын дӕр ӕмӕ кадджын дӕр хондзысты. Стьалбег ма цыдӕртӕ зӕгъинаг уыд, фӕлӕ Беслӕн йӕхиуыл нал фӕхӕцыд ӕмӕ йын йӕ ныхас фӕлыг кодта: — Цыбырдзырдӕй, ды афгӕ зӕгьинаг дӕ: «Сымах уӕ сӕргӕ хойут, эксперименте кӕнуг, хуыссӕг уӕ ма ахсӕд, ног мыггӕггӕ ӕвзӕрын кӕнут, фӕлӕ дыргътӕй та пайда мах кӕндзыстӕм, нӕ цармыдзаг хӕрдзыстӕм ӕмӕ нуаздзыстӕм, стӕй дзы дурындзӕгтӕй ӕхца кӕндзыстӕм ӕмӕ сӕ ӕфснайдзыстӕм». Ома, мах ӕдылытӕ стӕм, сымах та— зондджынтӕ, мах, ӕрмӕст кусын чи зоны, ахӕмтӕ, сымахта — царды цӕрын чи зоны, ахӕмтӕ... Искӕй фӕллойӕ цӕрын цас лӕгдзинад у?.. Уӕвгӕ... Дӕ мад та, ӕвӕццӕгӕн, афтӕ ӕнхъӕл у, ӕмӕ уыцы риуыгъдтытӕ дӕ мыздӕй кӕныс. Стъалбег тынг фӕфӕсмон кодта, йӕ хъуыдытӕ кӕй райхӕлдта, ууыл. Фӕтых мыл ацы ӕнӕхайыры нозт, зӕгьгӕ, ахъуыды кодта, стӕй хъӕрӕй дзуры: — Омӕ, Беслӕн, дунейы фарн бирӕ у. Ис дзы алкӕйы ӕмӕ алцӕйы фаг дӕр. Цард та цыбыр у, ӕмӕ... — Ныууадз уыцы ныхӕстӕ, дӕ хорзӕхӕй. Дӕ хуызӕн лӕппу йӕ цардӕн ӕндӕр хуыздӕр хос ма ссарӕд, уӕд уый цы у? Уӕдӕ базарады кусджытӕй, дӕ алыварс чи ис, уыдонӕй дӕр иу ӕмӕ дыууӕ нӕй раст кусджытӕ, ӕнувыд кусджытӕ. Фӕлӕ дӕуӕн дӕ лымӕнтӕ ӕндӕртӕ сты. Ды ӕндӕрты фӕзмыс. — Куы дын зӕгьын, дунейы фарн бирӕ у, Беслӕн, бирӕ. Лӕг хъуамӕ йӕ фарчы хай ма ныууадза... Стъалбег ма ноджыдӕр цыдӕртӕ зӕгьинаг уыдис, фӕлӕ йын Беслӕн йӕ ныхас айста: — Дӕ хорзӕхӕй, Стъалбег, цавӕр уӕлдай фарчы хай ма дӕм хауы? Фӕрсгӕ дӕ кӕнын ӕргомӕй. Махӕн дӕр ма йӕ зӕгь, ӕмӕ кӕд мах дӕр цӕрын базониккам мӕнӕ дӕ хуызӕн. Дӕумӕ хьусӕм, дӕ бӕрзонддзинад... Стьалбег цыдӕртӕ зӕгьынмӕ хъавыд, фӕлӕ та йыл Беслӕн сбустӕ кодта: — Ныууадз, дыргьты философ! Уый дын «сорт»! Беслӕн афтӕ стыхст фырмӕстӕй, ӕмӕ цалдӕр цыды акодта ӕддӕмӕ. Фӕстагмӕ уӕллаг тӕрхӕгмӕ схызт, йӕ пъартфелӕй систа цавӕрдӕр чиныг ӕмӕ йӕ кӕсын байдыдта. Кӕсгӕ кодта, фӕлӕ дзы йӕ сӕрмӕ ӕппындӕр ницы цыдис: йӕ хъуыдытӕ фӕпырх сты, йӕ цӕсгом сырх-сырхид афӕлдӕхт ӕмӕ пиллон уагъта. Цыма йӕхиимӕ ныхас кодта, афтӕ сабыргай дзуры: «Йӕ мад ӕй фӕцӕйрӕдийын кодта... Сахуыр, дам, кӕн ӕмӕ дӕ специалист рауайа. Адӕмӕн дӕр ӕмӕ дӕхицӕн дӕр куыд бӕззай. Нӕ, Стъалбег ахӕм хъуыдыйыл хӕст нӕу... Гъе, уӕууӕй, дӕ лӕппуйы бонтӕ ахӕм ӕгады митӕ кӕнгӕйӕ ӕрвит, дӕ гуыбыны фӕдыл куы иу ресторанмӕ бараст у, куы иннӕ ресторанмӕ...» Беслӕны хьуыр-хъуырмӕ Стьалбег ницы сдзырдта. Уайтагьд йӕхи къупейӕ айста, къӕлидоры бирӕ фӕлӕууыд, стӕй рестораны ’рдӕм ацыд. Къупемӕ ӕрбаздӕхт ӕмбисӕхсӕвты. Уӕдмӕ дыууӕ ацӕргӕ усы бафынӕй сты. Беслӕн ма хуысгӕйӕ чиныджы каст. Лӕппу ӕнӕдзургӕйӕ схызт уӕллаг тӕрхӕгмӕ ӕмӕ уайтагьд йӕ хуыр-хуыр ссыд. Иннӕ райсом дӕр Стьалбег къупейы нал фӕлӕууыд: уайтагъд кӕдӕмдӕр ацыд ӕмӕ суанг изӕрмӕ нал ӕрбацыд. Беслӕн ӕмӕ дыууӕ усы аходӕн иумӕ скодтой. Цадӕггай сын ныхас бацайдагь. — Хорз ын загьтай, мӕ къона, хорз. Ахӕмтӕн сӕ ных къуырын хъӕуы, сӕхи бынтон суагьтой. Йӕхицӕй куыд ӕппӕлы, цыма мын Нарты Сосланау Хъарсы фидар басаста... Сӕ дзыппытӕ адӕмы фӕллойӕ ныттыппыр кодтой ӕмӕ ма искӕуыл ӕввӕрсынц... Адон марды хурхмӕ дӕр нӕ фӕлӕудзысты, марды хурхмӕ... Афтӕмӕй йӕ бакаст— бакаст, йӕ уынд—уынд. Мӕгуыры бонтӕ!..— схъӕрзӕгау кодта устыты хистӕр.—Уый цыдӕр хулигант куы у. — Цы у, зӕгъыс, цы?—афарста Беслӕн.— Цы йӕ схуыдтай? —Хулигант, зӕгьын, у, хулигант. Беслӕн бахудт. Беслӕн ӕмӕ дыууӕ усы ныхӕстӕ кӕнгӕйӕ фӕбадтысты. Уыдон ӕй фарстой фӕткъуытӕ ӕмӕ кӕрдоты тыххӕй. Бирӕ цыдӕртӕ сын фӕдзырдта. — Диссӕгтӕ’ Ӕз ныронг афтӕ хъуыды кодтон, кӕрдо се ’ппӕтӕй дӕр пайдадӕр у. Мӕ мад дӕр сӕ бирӕ уарзта, мӕгуырӕг,— дзуры сӕ иу. —О, мӕ хур, о... Дӕ мад дӕ хурӕй бафсӕдӕд, лӕппу... Иу аз нӕ хистӕр лӕппу уӕртӕ Бирӕгъзӕнгӕй ахӕм диссаджы кӕрдотӕ ӕмӕ фӕткъуытӕ ӕрбаласта, ахӕм... Дзӕрӕхохгӕй, цыма, уыд дыргьты хицау. Раст сӕм мӕрдтӕ дӕр рабадтаиккой, мӕрдтӕ... Поезд Мӕскуымӕ куы фӕцӕйхӕццӕ кодта, уӕд Беслӕн хъазгӕмхасӕн дзуры: — Цымӕ нӕ «хулигант» та цы фӕцис? Ӕви цӕуинаг нал у ардӕм? —Йӕхи хуызӕтгыл та, ӕвӕццӕгӕн, бамбӕлд ӕмӕ искуы нуазынц! Мӕнӕ ныр поезд ӕрлӕудзӕн, зӕгьгӕ, уӕд Стъалбег дӕр фӕзынд ӕмӕ йӕ зӕрды уыд исты кӕстӕриуӕгтӕ акӕнын, устыты хӕссинӕгтӕм фӕкӕсын, фӕлӕ уыдон загътой, нӕ размӕ цалдӕрӕй рацӕудзысты, зӕгъгӕ, ӕмӕ йӕ ’вналын дӕр нӕ бауагьтой. Ӕмӕ уӕд иунӕгӕй ацыд йӕ гыццыл чумӕданимӕ. Дыууӕ усы Беслӕнӕн арфӕтӕ фӕкодтой, сӕ размӕ вокзалмӕ чи рацыд, уыцы адӕмы раз, цыма сын исты хӕрзтӕ ракодта, уыйау. Беслӕнӕй нӕ ферох Стъалбег. Йӕхинымӕр-иу ӕй арӕх ӕрымысыд ӕмӕиу хъуыды кодта, уӕдӕ цымӕ ныр цы гӕнӕг у, зӕгьгӕ, уыцы «хулигант». Рацыд дыууӕ азы. Иу бон Беслӕн афӕнд кодта йӕ экспериментон дыргъдонмӕ ацӕуын. Посты асыккӕй систа газетгӕ ӕмӕ сӕ йӕ къухы ахаста.Трамвайы куы сбадт, уӕд фыццаг ӕркаст газет «Рӕстдзинад»-ы цыппӕрӕм фарсмӕ. Уацхьуыд «Тӕрхондоны залӕй», зӕгъгӕ, уым ауыдта ном «Стъалбег». Лӕмбынӕгдӕр ӕм ӕркаст. «Адӕмы исбон давджыты къорд ахст ӕрцыдысты ӕмӕ сын карз тӕрхонгонд ӕрцыд»... Уыцы къордимӕ уыд йӕ зонгӕ Стъалбег дӕр. Се ’ппӕтӕн дӕр дӕргьвӕтин рӕстӕг ахӕстоны фӕбадын ӕмӕ сӕ мулк сконфискаци кӕныны тӕрхон рахастой. —Цымӕ уыцы хулигантӕн йӕ сӕрмӕ ныр дӕр ницы зонд бацыд?— сирвӕзт Беслӕнӕй ӕмӕ аивӕй йӕ алывӕрстӕм акӕстытӕ кодта. УӔЛӔСЫХЫ БОДЗ Бады Лактемыр Уӕлӕсыхы лӕппутимӕ куывды. Абон райсомӕй йӕ мадыфсымӕр Знауырмӕ сӕ сыхӕгты лӕппу Бодз хонӕг ӕрбауад ӕмӕ йын фехъусын кодта, уӕлӕ, дам, Гагуыдзы хистӕр фырт Салам дысон ӕфсадӕй ссыд ӕмӕ йын аизӕр ӕртӕ чъирийы кӕнынц. Ӕртӕ чъирийы ӕфсоны ныхасӕн вӕййынц, уый Лактемыр хорз ӕмбӕрста. Фӕлӕ йӕм Бодз сӕ сыхы лӕппутимӕ абадынмӕ куы бадзырдта, уӕд дыууӕ нал загьта. Бады Лактемыр йе ’мгӕртгимӕ ӕмӕ йын ӕхсызгон у, Уӕлӕсыхы фӕсивӕдмӕ ахӕм ӕгъдау кӕй ис, уый, уӕдӕ Бодз дӕр дзӕбӕх лӕппуйы каст кӕны. Хистӕрты зӕрдӕмӕ дӕр Бодз, ӕвӕццӕгӕн, цьщис ӕмӕ йын иууылдӕр цума кодтой, сӕ фӕлмӕн ныхасӕй йӕ рӕвдыдтой. —Бодз, мӕ хур, кӕстӕргӕн-ма мӕнӕ ацы хай адӕтг... —Бодз, мӕнӕ-ма мын мӕ лулӕйыл зынг бафтау... —Бодзыкъа, мӕнӕн арахъхьы багеты бӕгӕны рауадз... —Бодз, мӕ нуазӕн аназ... Бакастӕй тынг зӕрдӕмӕдзӕугӕ у Бодз. Ныллӕггомау, фӕлӕ хӕрзконд, йӕ цъӕх хӕдоны дыстӕ рӕмбыныкъӕдзтӕм тылд, йӕ сӕрыл урс нымӕтхуд, йӕ рахиз фарс къленц саст хӕрдмӕ. Бӕрӕг уыд, Бодз ахӕм бадты хъуыддӕггӕм хорз кӕй арӕхст, стӕй сӕ уарзгӕ дӕр кӕй кодта, уый. Иуафон куы уыд, уӕд Бодз хистӕрты фынгӕй ӕрбахаста кӕстӕргӕн се ’гъдау: бӕгӕныйы кӕхц ӕмӕ хьус. Бадгы хистӕр — Федыр сыстад, нуазӕн райста ӕмӕ арфӕ ракодта. Йӕ былмӕ нуазӕн куыддӕр схаста, афгӕ Бодз фӕцырд: —Ӕртӕ хистӕрӕн — арахъхъӕй, бӕгӕныйы кӕхц — кӕстӕртӕн. Чытаппыстӕн, афтӕ ӕмбӕлы. —Уагллӕгъи-б-биллӕгъи, Бодз, хистӕртӕ нӕм цы ӕр-ӕрбарвыстой, уый дзырд-даг мауал кӕн,— къӕзгӕйӕ загьта Федыр —Ӕз д-демӕ разы нӕ дӕн ӕпӕппындӕр. Фынг цы уыд, уымӕй базмӕлыд. Иугӕ цӕхгӕр ныллӕууыдысты, хистӕрты нуазӕнӕн ивӕн нӕй, зӕгьгӕ, фӕлӕ кӕмӕндӕрты Бодзы фӕнд сӕ зӕрдӕмӕ фӕцыд. Лактемыры тӕккӕ дӕллаг фарс чи бадт, уый Бодзмӕ аивӕй дзуры: —Раст та дӕ ам дӕр, Бодз. —Ӕз та раст кӕд нӕ вӕййын, ӕви кӕд нӕ вӕййын раст? Хъусӕг мӕм нӕй, уый йеддӕмӕ... Цалынмӕ кӕстӕрты фынг ерыс кодта, уӕдмӕ Бодз йӕхи баивӕзта, стволы астӕу цы даргь лыстӕгхьуыр дурын уыд, уымӕ. Ӕмӕ рауагьта ӕртӕ цайцым гены. Иу дзы бадардта бадты хистӕрмӕ. Федыр ӕй, мӕгуырӕг, хьуыр-хьуыргӕнгӕ райста, стӕй ма уӕд иннӕ дыууӕ хистӕрӕн дӕр цы гӕнӕн уыд. Райстой сӕ Лактемыр ӕмӕ, йӕ комкоммӕ чи бадг, уыцы дзыгьуыр лӕппу дӕр. Банызтой сӕ нуазӕнтӕ Федыр ӕмӕ дыккаг хистӕр. Лактемыр цалдӕр ихсыд ныхасы загьта ӕмӕ арахъхьы агуывзӕ, йӕ дӕллаг фарс чи бадт, уымӕ дӕтты: —Кӕд мын бар ис, уӕд... —Ахӕм бар дын нӕй. Уӕууа, Лактемыр,— йӕхи фаразӕй кодта Бодз.— Ау, иу нуазӕн нӕ сыхы лӕппутимӕ нӕ бануаздзынӕ? Уый раст нӕ уыдзӕн, чытаппыстӕн. —Уадзӕм ӕй, Б-бодз, уый нӕ нуазы. Уӕллӕгъи-б-биллӕгьи, ӕз хистӕр дӕн ам ӕмӕ йын ӕз б-бар радтон. —Хатыр бакӕн, Федыр, уый раст нӕ уыдзӕн, чытаппыстӕн,—йӕ ныхас ын аскъуыдта Бодз. Стӕй уӕд уыцы сабыр ӕмӕ ивазгӕ, уыцы уӕзданхуызӕй загьта: —Стыр хатыр дӕ курын, Федыр, хъуыддаг мӕхимӕ кӕй исын, уый тыххӕй. Фӕлӕ ӕз нуазӕн хистӕрты номӕй ӕрбахастон, ӕмӕ кӕд ды ам бадты хистӕр дӕ, уӕддӕр хистӕрты нуазӕн дӕуӕй хистӕр у. Афтӕ амоны ирон ӕгьдау, Федыр, чытаппыстӕн. Ам дӕр та фынг фӕдих. Фӕсивӕдӕн сӕ ныхас кӕрӕдзиуыл нал бадт: бӕрӕг уыд: иуӕй-иутыл нозт тых кӕнын байдыдта. Лактемыр уыцы цайцымӕн банызтаид, фӕлӕ тарстис, Бодз ӕй ууыл куы нӕ ныууадза, уымӕй. «Мӕ худинаджы хъӕр цӕудзӕн кӕйдӕр хъӕуы, ӕмӕ уӕд мӕ раны дӕн...» Ацы хъуыдытӕ куыд кодта, афтӕ йӕ дӕллаг фарс бадӕг йӕ сыхагмӕ дзуры: —Бодзы нӕ зоныс, ӕви! Уый ацы нарӕгастӕуы афтӕмӕй нӕ ныууадздзӕн, йӕ чытаппӕй йӕ ӕртасын кӕндзӕн. «Ӕз уын уӕ Бодзӕн фенын кӕндзынӕн»,—йӕхинымӕр фидарӕй скарста Лактемыр, фӕлӕ йын цы ӕмӕ куыд фенын кӕдзӕн, уый йӕхӕдӕг дӕр нӕ зыдта. Нал ӕнцайы быцӕу. Лӕппугӕн сӕ ныхас, цас ӕмбӕлд, уымӕй хъӕрдӕрмӕ ахызт. Бодз йӕ цӕстытӕй Федырмӕ амыдта, ома, Лактемырыл ӕндзар. Уый дӕр, мӕгуырӕг, афӕлвӕрдта хъӕрӕй дзурыныл. Раст уыцы рӕстӕг хистӕртӕй иу тыргьмӕ схызт ӕмӕ схуыфӕгау кодта. Бодз уыцы рӕвдзӕй ӕддӕмӕ рауад, дурыны хъуырыл хӕцгӕйӕ, фӕлӕ йӕ фыд Бадӕджы куы ауыдта, уӕд хорзау нал фӕцис. —Йарӕби, цы ныззӕгӕл дӕ уазӕг лӕппуйыл? Ацы хӕйрӕджы нозтӕй куы фӕхъӕстӕ вӕййыс, уӕд дӕхи бынтон куы ныггогыз кӕныс. Кӕд нӕ нуазы, уӕд ӕм тыхӕй цӕмӕн ныллӕууыдтӕ, цы талӕу дӕ тилы? Хъуыран-чытаппыстӕн, иу бон куы уа, уӕд дын ӕз дӕ дыууӕ хъусы дӕ магуса къухтӕм авӕрдзынӕн. Лӕппу ницы дзуры. —У-у...— бавзыста ма йӕм иу хатт Бадӕг,—адӕмы хъӕр чи не ’мбары! Иу хуыпп дӕр мауал скӕн, хъусыс?.. Рудзынджы раз бадт Лактемыр ӕмӕ ацы ныхас хорз хъуыста. Бодз кӕстӕртӕм ӕрбацыд ӕнкьардӕй. Се ’ппӕт дӕр бамбӕрстой, хистӕртӕ сӕм цӕмӕйдӕр лаз кӕй хӕссынц, уый, ӕмӕ Бодзмӕ фӕрсӕгау кастысты. —Баба мӕ бафхӕрдга, чытаппыстӕн,— сабыргай загъта Бодз, стволы тигъмӕ кӕсгӕйӕ. Стӕй йӕ фындзы фӕрстӕ куыддӕр атыппыргомау сты, йе ’фсӕртӕ кӕрӕдзиуыл фелхъивӕгау кодтой. Нал систа Бодз йӕ цӕстӕнгас стъолы тигьӕй, фӕлӕ йӕ хъӕлӕс зына-нӕзына фӕхъӕбӕрБафхӕрдта мӕ... Цавӕр кӕстӕртӕ, дам, стуг: уазӕг лӕппуйӕн, дам, иу нуазӕн уӕддӕр бануазын кӕнут... Лактемыр фӕджих: Бодз йӕ фыды ӕфхӕрӕн сусӕг ныхас кущд фӕдӕлгоммӕ кодта, уый йӕм ӕвирхъаудзинад фӕкаст. —Хистӕр зоны, ӕз арахъхъ кӕй нӕ нуазын, уый. Фӕлӕ дӕу афтӕ кӕм бафӕндыд, уым ӕз ацы агуывзӕ нал аздахдзынӕн, Бодз, ӕмӕ дӕ тӕригьӕд дӕхи. —Фӕлӕуут-ма, ӕфсымӕртӕ,—фӕцырд кӕстӕртӕй чидӕр—Бодзӕн дӕр иу цайцымӕн бануазын ӕмбӕлы. Цӕдисӕмбал фӕлӕуу, Бодз. —Мӕхи бар мӕ уадзут,— йӕ мидбылты бахудт Лактемыр.— Ӕз ӕнӕ цӕдисӕмбалӕй дӕр сарӕхсдзынӕн. Бодзӕн та ма цӕмӕн зын кӕнӕм? —Чытаппыстӕн, ӕз ӕгъдауы фӕдыл нӕ бацауӕрддзынӕн мӕхиуыл ахӕм зындзинӕдты. —Нӕ, Бодз, уый дзы ницӕмӕн хъӕуы. Стӕй ӕгъдау дӕр цы у? Ӕз ахӕм ирон ӕгъдау нӕ зонын, ӕмӕ адӕймаджы чи бафхӕра, худинаджы фӕндагыл ӕй чи сӕвӕра. Гъе, раст зӕгьгӕйӕ, иуӕй-иутӕ сӕхи фӕнд ӕгьдауы хуымпъыры куы февӕрынц, уӕд мӕнмӕ уый аив нӕ кӕсы. Федыр, ныхас ӕгӕр дардыл цӕуы ӕмӕ нын бахатыр кӕн. Ӕцӕг Бодзӕн ма нуазын кӕнут... —Мӕхи фӕнды, Лактемыр, мӕхи, стӕй мыл цъӕхӕй ауӕрдгӕ дӕр мачи кӕнӕд. Кӕд мын ӕй дохтыртӕ амонынц, уӕдта? Ӕз мӕхи зондӕй цӕрын ӕмӕ дзыхъхъылӕуд никуы уыдзынӕн, чытаппыстӕн. Бодз йӕхицӕн рауагъта цайцымӕн агуывзӕйы дзаг ӕмӕ Лактемырмӕ дзуры: —А сау лӕппу дзы ӕрдӕбонсарӕй дӕр ахъуыртт-хъуыртт кодта, фӕлӕ дзы демӕ дӕр, демӕ, цӕдисӕмбалӕн... Раарфӕ кодта Лактемыр фынгыл бадджытӕн, хатыр сӕ ракуырдта ӕмӕ йӕ агуывзӕ зынтӕй банызта. «Цӕдис3 Ныхасы къуыбылой ӕмбал» йӕ цӕст Федырмӕ ӕрныкъуылдта ӕмӕ цайцымӕн ӕнӕ сулӕфгӕйӕ фӕдӕле кодта, ӕцӕг йӕ хъуырӕй цавӕрдӕр ӕхситт райхъуыст. —Уый дын номыр!—ныццин кодта, Лактемыры дӕллаг фарс чи бадт, уыцы лӕппу. Дыууӕ боны фӕстӕ Знауыр ӕрбахаста Бодзы рынчыны хабар. Лактемырӕй нӕ ферох ӕндӕрӕхсӕвы маст, фӕлӕ йын уӕддӕр фӕтӕригьӕд кодта. Рынчынфӕрсӕг бауайын хӕс у, бӕргӕ, фӕлӕ йын рӕстӕг дӕр нал ис: поездмӕ йӕ цӕуын хъӕуы. Фӕцӕуынц Знауыр ӕмӕ йӕ хӕрӕфырг станцӕмӕ. Лактемыр дардӕй ауыдта Бодзы сӕ дуармӕ бадгӕ: йӕ сӕр урс хӕцъилӕй баст, йӕ галиу цонг хъуырӕфтаугӕ бӕттӕныл. Бодз цӕуджыты ӕрӕгмӕ бафиппайдта, фӕлӕ сӕ цыма нӕ федта, уыйау йӕхи ӕндӕрырдӕм кӕсӕг скодта, сындӕггай сыстад ӕмӕ къуылых-къуылых кӕртмӕ бацыд. Чысыл фӕстӕдӕр кулдуарӕй рахызт Бадӕг. —Бодз уын нӕфӕразгӕ у, зӕгъгӕ, з» фехъуыстон,— ӕнкъардӕй сдзырдта Знауыр.—Дӕхи фӕндиаг уӕд... —Мӕхи фӕндиаг куы уаид, бӕргӕ... Нӕфӕразгӕ... Афӕрсут-ма йӕ, уӕдӕ, ӕндӕрӕхсӕв ӕй фаллаг сыхы милатӕ куыд нытгыдтой, стӕй сыджыткъахӕны былӕй куыд асхъиудта, уымӕй. Кӕмдӕр пысыраты куыд арвыста йе ’хсӕв... Дӕлӕмӕ ӕрхауӕд, мӕнӕн ма уый фӕстаджырдӕм чи фенын кодта... Нӕ худинаджы хъӕр айхъуыст, нӕ худинаджы, Хъуыран-чытаппыстӕн... ФӔЛТӔРХАН —Ехх, ӕвӕдза, ныр нӕхи поезды фест ӕмӕ дӕхи къупейы уӕллаг тӕрхӕгыл ӕнцад-ӕнцойӕ ауадз. Ӕнӕхъӕн бон фӕфынӕй кӕнин,—дзырдта ме ’мбал Темыр.—Мӕ фӕллад къуыримӕ дӕр нал ссӕудзӕн. —Ардыгӕй Беслӕныл бирӕ поездтӕ цӕуы, ӕмӕ дзы кӕцыфӕнды дӕр махӕн сбӕздзӕн. Уый нӕй, зӕгьгӕ, уӕд нын Прохладнӕмӕ дӕр ӕвзӕр нӕ уаид. Уырдыгӕй нӕхимӕ дард нӕу... Мах ацы ныхӕстӕ куыд кодтам, афтӕ нӕм иу ӕнӕзонгӕ лӕппу ӕрбацыд ӕмӕ дзуры: —Байриат, ӕфсымӕртӕ. Ӕз дӕр ирон дӕн. Мах дӕр ын салам радтам. —Уӕ ныхас уын куы айхъуыстон, уӕд мын ӕвирхъау ӕхсызгон уыдис’ Мӕ ном Фӕлтӕрхан у. Нӕ къухтӕ нын райста. Мах дӕр нӕхи бацамыдтам. Йӕ конд, йӕ бакаст мӕ зӕрдӕмӕ тынг фӕцыдысты. Ноджы йӕ ном дӕр ӕнахуыр, ӕз та рагӕй дӕр ахӕм нӕмттӕ уарзын. Темыр ыл ницы уӕлдай бацин кодта, ӕмӕ мын уый хьыг уыдис. Мах уайтагьд нӕ хъуыддӕгтӕ кӕрӕдзийӕн адзырдтам. —Уӕдӕ нӕхимӕ, горӕтмӕ, и? Иумӕ ацӕудзыстӕм... Билетгы тыххӕй ӕппындӕр тыхсгӕ ма кӕнут. А сау лӕппу исты амӕлттӕ кӕндзӕн. Мӕнӕн ам бирӕ зонгӕтӕ ис. Бахатыр кӕнуг, ӕз ауайон ӕмӕ азилон... —Дӕхи мах тыххӕй ма тыхсын кӕн, Фӕлтӕрхан,— загьта Темыр. — Мӕнӕ рады лӕууӕм ӕмӕ мӕ нымадмӕ гӕсгӕ сахатмӕ бахӕццӕ уыдзыстӕм. Фӕлтӕрхан цыдӕр дыдзӕхсӕн худт бакодта ӕмӕ кӕдӕмдӕр ауад. Мӕнӕн дӕр Темыры ныхӕстӕ фӕхъыг сты: —Ау, кӕд Фӕлтӕрханӕн ам зонгӕтӕ ис, кӕд нын йӕ бон билеттӕ райсын у, уӕд ма нӕ уымӕй хуыздӕр цы хъӕуы? Ацы ӕнуд залы лӕууыны бӕсты фӕлтау ацӕуиккам ӕмӕ уӕртӕ аууоны фӕйнӕ сӕлдӕджы акусарт кӕниккам. Нӕ зонын, фӕлӕ сӕрӕн, амалджын лӕппуйы каст кӕны. —Уӕллӕй, Инал, ды цӕрын никуы базондзынӕ. «Сӕрӕн, амалджын»,— сфӕзмыдта мӕ Темыр.—Мах капеккӕн дӕр нӕ хъӕуы. Нӕ рад иу афон хӕццӕ кӕндзӕн ӕмӕ нӕ билеттӕ нӕ къухы уыдзысты. Нӕ разӕй дӕр адӕм лӕууы... Мах ацы ныхӕстӕ куыд кодтам, афтӕ Фӕлтӕрхан рухсцӕсгомӕй нӕ разы ӕрбалӕууыд. —Ӕхца мӕм мӕхи фаг йеддӕмӕ нал ис ӕмӕ билетты аргъ... Ӕз уын исты амал акӕндзынӕн. Ӕз мӕ дзыпмӕ нывнӕлдтон, фӕлӕ Темыр змӕлгӕ дӕр нӕ фӕкодта. —Цӕй, дӕуӕн Фӕлтӕрхан райсӕд, ӕз мӕ радмӕ банхъӕлмӕ кӕсдзынӕн. Ацы ныхӕстӕ Фӕлтӕрханы зӕрдӕмӕ кӕй нӕ фӕцыдысты, уый Темыр бамбӕрста ӕмӕ йӕ мцдбылты худгӕйӕ йӕхи сраст кодта: —Абондӕргъы мӕ хид авд къоппӕй куы акалдтон, уӕд уый ницы у? Мӕ лӕуд бынтон дзӕгъӕлы фӕуа? —Цӕй, уӕдӕ, Темыр, давай, лӕугӕ кӕн. Ӕз дыууӕ билеты райсдзынӕн ӕмӕ дӕм Иналимӕ уӕртӕ цӕхӕрадоны кӕрон ӕнхъӕлмӕ кӕсдзыстӕм. Уым искуы аууоны баддзыстӕм. Куы рацӕйцыдыстӕм, уӕд ма Темырмӕ бадзырдтон, билетгӕ нӕ иу вагонмӕ райсын хъӕуы, зӕгьгӕ, фӕлӕ адӕмы дзолгъо-молгьойӕ кӕрӕдзийы нал бамбӕрстам. Мах Фӕлтӕрханимӕ иу ранмӕ бацыдыстӕм. Уый дуарӕй мидӕмӕ бакаст, фӕлӕ цӕугӕ нӕ бакодта. —Ам-ма мӕм фӕлӕуу, ӕз ныртӕккӕ зындзынӕн... Фӕлтӕрхан ӕддӕмӕ ауад, ӕз та тыргьы лӕугӕйӕ баззадтӕн. Иу-дӕс минуты рацыдаид, афтӕ фӕстӕмӕ ӕрбауад, йӕ къухы дыууӕ сӕлдӕджы. —Ам мӕ зонгӕ чызг кусы ӕмӕ йӕм афтидӕй куыд бацӕуон?— йӕ цӕст ӕрныкъуылдта ӕмӕ фӕмиддуар. Уӕздан ӕмӕ амалджын лӕппу у ацы Фӕлтӕрхан, зӕгьгӕ, ахъуыды кодтон ӕмӕ ӕнхъӕлмӕ кӕсын. Ӕгӕр ӕрӕгмӕ куы цыдис, уӕд схизӕны уӕллаг фисыныл ӕрбадтӕн, газет мӕ дзыппӕй систон. Газет каст фӕдӕн, фӕлӕ Фӕлтӕрхан зынӕг нӕй. Рацыдаид къаддӕр-къаддӕр сахатырдӕг, афтӕ мӕ ног зонгӕ иу бурхил чызгимӕ хъӕлдзӕгӕй рацыд. —Инал, ам-ма иучысыл абад, мах ныртӕккӕ зындзыстӕм... Ӕмӕ кӕдӕмдӕр аивгъуыдтой. Ӕз бадгӕ баззадтӕн, мӕ газет мӕ къухы, афтӕмӕй. Мӕ газетмӕ ма иу хатт ӕркӕстытӕ кодтон, стӕй билетгы кассӕмӕ бацыдтӕн, Темыр билетӕн исты амал кӕны ӕви нӕ, уый базонынмӕ. Бацыдтӕн, цы кассӕйы раз ӕй ныууагьтон, уырдӕм, фӕлӕ йӕ не ссардтон. Рацыдтӕн кӕргмӕ, фӕлӕ уым дӕр нӕ уыд. Стӕй мӕ зӕрдыл ӕрлӕууыд, цӕхӕрадоны кӕронмӕ ныхасгонд кӕй уыдыстӕм, уый, ӕмӕ уырдӕм араст дӕн. Темыр ӕцӕгӕйдӕр уым разынд; йӕ чысыл чумӕдан йӕ разы, афтӕмӕй ӕнӕмӕтхуызӕй бады, сӕлдӕг йӕ къухы. —Цӕй, цом, поезд ныртӕккӕ ам уыдзӕн. —Цавӕр поезд?—ӕз хъуыддаг нӕ бамбӕрстон. —Нӕхимӕ нал цӕуыс, ӕви ам, Харьковы баззайынвӕнд скодтай? —Ӕмӕ мӕм билет куы нӕма ис. Ды райстай? —Мӕхицӕн райстон. Ӕмӕ уӕдӕ сымах цы кусӕг стуг? Кӕм ис Фӕлтӕрхан? Ӕз уыцы ныхасмӕ азгъордтон, Фӕлтӕрхан мӕ бадгӕ кӕм ныууагъта, уырдӕм. Нӕй, лӕг фесӕфт. Катайы бацыдтӕн: куы кассӕмӕ згъордтон, куы фӕстӕмӕ. Уалынмӕ Фӕлтӕрханыл амбӕлдтӕн. Уый йӕ зонгӕ бурдзалыг чызгимӕ мӕ размӕ ӕрбацӕйцыд. Мӕнӕн мӕ маст рафыхти, фӕлӕ уыцы чызгӕй ӕфсӕрмы кӕнгӕйӕ мӕхиуыл ныххӕцыдтӕн. —Ӕвирхъау зын у билетты хъуыддаг. Абоны поездмӕ иунӕг билет дӕр нал баззад. Кӕд дӕ райсомы поездмӕ фӕвды, уӕд изӕры фондз сахатыл мӕнӕ ацы чызгмӕ ӕрбацӕудзыстӕм ӕмӕ нын хорз бынӕтгӕ самал кӕндзӕн, — загьта Фӕлтӕрхан. —Нал мӕ хъӕуы дӕ билет, ме ’хца мын фӕстӕмӕ ратт,— сдзырдтон ӕм иронау. Табуафси, зӕгъгӕ, мын ме ’хца радта. —Ӕцӕг фондз сомы хъуаг сты. Иучысыл дзы ахардз кодтон, цӕмӕй билеттӕ нӕ къухы ӕнцондӕрӕй бафта, уый тыххӕй... Ахӕм рӕстӕг дзурынӕй нӕ дзурын хуыздӕр у. Иунӕг ныхас дӕр не скодтон, фӕстӕмӕ Темырмӕ азгьордтон. Фӕлӕ уый уым нал уыдис. Раст уыцы минут радиойӕ фехъусын кодтой, нӕ поезд Харьковы станцӕмӕ ӕрбахӕццӕ, зӕгьгӕ. Ӕз айтӕ-уйтӕ нал фӕкодтон, фӕлӕ уыцы иу схуыстӕй перроны балӕууыдтӕн. Ме ’намондӕн Темыры вагоны номыр нӕ зыдтон ӕмӕ дыууӕрдӕм кодтон. Уалынмӕ поезд араст. Ӕз ӕм кӕсгӕйӕ баззадтӕн. Темыр мӕ йӕхӕдӕг ауыдта ӕмӕ мӕм цыдӕр хъӕр кодта, фӕлӕ поезды гыбар-гыбурӕй ницы фехъуыстон. Темыр аивгьуыдта, ӕз та мӕхимӕ бынтон сидзӕр ӕркастӕн. Фӕстӕмӕ вокзалмӕ баздӕхтӕн уӕнтӕхъилӕй. Бирӕ фӕхъуыды кодтон, мӕхиуыл ӕрхудтӕн. Цы гӕнӕн ма мын уыд: ӕрлӕууыдтӕн рады ӕмӕ Беслӕны онг билет райстон. Уыцы бон ма ноджыдӕр иу хатт фембӕлдтӕн Фӕлтӕрханыл, ӕмӕ мӕм уый йӕ сӕр ӕнӕбары тылд бакодта, цыма дзы стыр хӕсджынӕй баззадтӕн, уыйау. Мӕнӕ ирон ӕмбисонд куыд зӕгьы, афтӕ: иу хӕрӕг, дам, хуым бахордта ӕмӕ хъӕумӕ тӕргай алыгьд. Ӕз дӕр ӕм нал ӕрлӕууыдтӕн. Уымӕй рацыдаид дыууӕ азы, ӕмӕ иу хатг фӕцӕйцыцтӕн Хъӕрмӕдонмӕ. Джызӕлы фӕндаг кӕм фӕсаджил, уым ӕрлӕууыдыстӕм нӕ шофыры зонгӕмӕ. Ӕз дӕр машинӕйӕ рахызтӕн ӕмӕ... Фӕлтӕрханыл хӕрхӕмбӕлд фӕдӕн. Ӕз ын хуымӕтӕджы салам радгон, фӕлӕ мып уый тынг бацин кодга. Темырӕй дӕр мӕ афарста. —Дӕхӕдӕг та цытӕ кусыс? Ардӕм кӕцӕй ӕрбафтыдтӕ?—бафарстон ӕй ӕз дӕр. —Усгур ссыдтӕн, мӕ лымӕн, Инал. Бинонты хъуыддаг бакӕнын афон у. Науӕд ӕгӕр куы афӕстиат уон, уӕд мыл чызджытӕ былысчъилтӕ кӕндзысты. Ныридӕгӕн мӕнӕ мӕ сӕры урсытӕ фӕзынд... —Ау, ӕмӕ Харьковы дӕу аккаг чызг нӕ разывд? Иухатг вокзалы цы бурдзалыгимӕ ущдтӕ, уый дӕр дзӕбӕх чызджы каст куы кодта... —Е-е, ме ’рдхорд, чызджытӕй фылдӕр та цы ис! Мӕнӕн Харьковы ӕртӕ усы ис, фӕлӕ дзы иуимӕ дӕр регистрацигонд нӕ дӕн... Хъуамӕ кӕрцӕн йе ’мпъуззен йӕхицӕй уа. Мӕнӕн ацы ныхас мӕ зӕрдӕмӕ нӕ фӕцыд: —Ӕмӕ, Фӕлтӕрхан, бинойнагахӕм ӕмпъузӕн дӕр нӕу... —Пойми меня, Инал, ус мӕн сау суарийӕн дӕр нӕ хъӕуы. Фӕлӕ мӕ мад базӕронд ӕмӕ йӕм чи кӕсдзӕн? Мад зынаргь у, Инал, зынаргъ... Мӕ рагон маст мӕ рох кӕнын байдыдта, фӕлӕ ацы ныхӕстӕ йӕ дзыхӕй куы схаудтой, уӕд ахъуыды кодтон: «Ай, сыгьдӕгӕй, усгур дӕр нӕу ӕмӕ ӕндӕр дӕр. Хъӕуы йӕ ӕрмӕст фӕсдзӕуин. Цӕй ӕдылы уыдзӕн, дӕумӕ чи ӕрцӕуа, уый! Ӕви афтӕ хъуыды кӕны, ӕмӕ иннӕтӕ дон сӕ фындзыхуынчъытӕй нуазынц?» Раст зӕгъын хъӕуы, мӕхӕдӕг мӕ хъуыдытӕй фефсӕрмы дӕн. —Ӕвӕццӕгӕн ацы хьӕуы дӕ зӕрдӕмӕ исчи цӕуы?— дызӕрдыджы фарст ӕй акодтон. —Мӕ зӕрдӕмӕ цы чызг фӕцӕуа, ахӕм нӕма райгуырд,—бахудти Фӕлтӕрхан.— Нымудзгӕ мын кӕнынц... Мах нӕ фӕндагыл ацыдыстӕм, Фӕлтӕрхан та Джызӕлы баззад. Дыккагбон Фӕлтӕрханыл сӕмбӕщггӕн горӕты сгыр уынджы. —Цӕй, чындзӕхсӕвы хьуыддаг рӕвдз кӕны ӕви нӕ? Федтай йӕ? Дӕ зӕрдӕмӕ фӕцыд? Фӕлтӕрхан йӕ къух ауыгъта. —Уӕллӕгъи-биллӕгъи, мӕ хъуыддагӕй ницы рауад. Ӕвирхъау налат разынд уыцы джызӕйлаг. Куы сын бамбарын кодтам, чындз уал ам мӕ мадимӕ баззайдзӕн, зӕгьгӕ, уӕд нычъчъыллипп ластой. Нӕ раздӕры ныхас, мӕхӕрдзтӕ иууыддӕрдоны къусы сӕфт фӕкодтой. Уый та дын ирон чызг. Уӕдӕмӕ, сӕ цӕсгӕмттӕ суагътой... Афтӕмӕй та йӕ тынг зондджын ӕмӕ ӕгьдауджын хонынц. Уый дын йӕ зонд, уый дын йе ’гъдау... Уӕвгӕ, джызӕйлаг чызгӕй цы агурыс?—Фӕлтӕрхан фырмӕстӕй цъӕх пиллон уагьта—Мӕ рӕстӕг куыд фесӕфт! Мӕ отпускӕй ма иу къуыри баззад. Ӕрмӕстдӕр иунӕг къуыри! Ӕмӕ тагъд-тагьд бинонты хьуыддаг акӕнын хьӕуы... Уӕллӕй, Иная, ды дӕр ме ’рдхорд бӕргӕ дӕ, фӕлӕ мӕм ницӕмӕй кӕсыс. Ацы ныхӕстӕм фефсӕрмы дӕн, фӕлӕ йӕм цӕмӕй фӕкастаин, уымӕн ницы зыдтон. Ӕмӕ йын ӕз дӕр ӕргомӕй загътон: —Мӕнмӕ гӕсгӕ растдӕр уаид, де ’ртӕ усӕй иуимӕ куы бацӕрис, уӕд. Цыма дын афон у бинонты хъуыддаг бакӕнын... Цӕмӕн ма дӕхьӕуы цыппӕрӕм ус? Ацы ныхӕстӕ куыддӕр загътон, афтӕ мӕ зӕрдӕ фӕкъӕпп кодта: кӕд ын Харьковы иунӕг ус дӕр нӕй ӕмӕ мӕ сайгӕ акодта? —Лӕппу, ӕз Харьковӕй ардӕм дӕ лекцитӕм хъусынмӕ не ссыдтӕн!— фӕтъӕлланг мыл кодта Фӕлтӕрхан.— Куы дын загьтон, мад мын ис, мад. Гукк! Мад та зынаргь у. Мӕ мадыфсымӕр дӕр сфӕлмӕцыд мемӕ цӕуынӕй. Хъуыддаг ныр куы нӕ бакӕнон, уӕд та афтӕмӕй ацӕудзынӕн, ӕмӕ та мӕ мад иунӕгӕй, ӕвӕгӕсӕгӕй джиу-джиу кӕндзӕн. Фӕлтӕрхан фӕзылд ӕмӕмӕ лӕугӕ фӕуагьта. Цыма йын мӕн аххос уыд! Ӕз ӕй уыцы аз нал федтон, фӕлӕ Темыримӕ ӕнӕнхъӕлӕджы амбӕлдысты. Темыр мын куыд радзырдта, афтӕмӕй ма иу ранмӕ бацыдысты Фӕлтӕрхан ӕмӕ йӕ мадыфсымӕр. Беслӕныхъӕуы иу студенткӕмӕ баминӕвар кодта, фӕлӕ сын загътой, махмӕ, дам, нырма чызг дӕдтинаг нӕма ис,зӕгъгӕ. Фӕлтӕрхан цӕхӕртӕ акалдта: ӕдылы, дам, уыдтӕн ӕмӕ Беслӕныхъӕумӕ ацыдтӕн, уымы чызджытӕ, дам, сӕхи ныццицыргӕ кӕнынц, дзуаппӕн та, дам, ӕмгъуыд ӕнӕхъӕн афӕдз кӕнынц. —Бынтон хӕлд чи у, ахӕм Фӕлтӕрхан разынд дӕ лымӕн. Стӕй, цыма, йӕ корто дӕр мӕнӕ-мӕнӕ дзагтӕй нӕу, афтӕ мӕм кӕсы. —Цӕй, мӕнӕн дӕр дӕуӕй уӕлдай ницы бавӕййы. Цӕвитгон, уыцы аз Фӕлтӕрханӕн йӕ хъуыддагӕй ницы рауад. Ӕмӕ та йӕ аргьӕвта иннӕ сӕрдмӕ. Рӕстӕг рацыд, ӕмӕ та Фӕлтӕрхан ссыд ус курынмӕ. Ӕнӕ гӕды ныхас, мӕн йӕ мӕт ӕппындӕр нӕ уыд, фӕлӕ, зӕгъын, цымӕ цӕуыл ахицӕн уыдзӕн уыцы хъуыддаг, цӕуыл банцайдзӕн. Уӕд иу изӕр паркмӕ бацыдтӕн шахмӕттӕй ахъазынмӕ, ӕмӕ уый дӕр уым разынд: йе ’мбалимӕ бацыд. Фӕлтӕрхан мӕ раздӕр федта, фӕлӕ мӕм дзургӕ ницы скодта. Стӕй йӕ куы федтон, уӕд афтӕ фӕкодта: —Ӕз дӕм ӕрдӕбонсарӕй кӕсын, фӕлӕ ды ацырдӕм зилгӕ дӕр нӕ ракодтай. Куыддӕтӕ цӕрыс, ме ’рдхорд? —Ницы мын у. Дӕхӕдӕг цытӕ архайыс? Ам ма бирӕ фӕуыдзынӕ? —Нӕ зонын, Инал, куыд дын зӕгьон. Хъуыддаг кӕнын хьӕуы. Ӕз дӕр ӕй къахӕгау акодтон: —Афтӕ фехъуыстон, дӕ хъуыддаг фӕрӕвдз. Замманай чызг, дам, рӕхджы ӕртеу-теу кӕндзынӕ. —А-а, уый елхотагӕй зӕгьынц. Ницы дзы рауад. Алы бон Елхотмӕ цӕуынӕй къахихсыд бадӕн. Къахихсыд нӕ, фӕлӕ цалхихсыд. Ракӕ-бакӕ фӕкодтой, стӕй мын аткъаз ныкъкъуырдтой. Гъе, уый дын се ’гьдау. Уӕвгӕ Елхоты та ӕгъдау кӕд уыдис?— Фӕлтӕрхан йӕ мӕт бауромын нал фӕрӕзта.—Мӕнӕ куыд фесӕфтысты Ирыстоны чызджытӕ! Хъуыддаг фӕрӕвдз кӕныны бӕсты ракӕ-бакӕ байдайынц, хӕстӕгӕй-хиуонӕй алкӕмӕ дӕр дзырд хауы, алчидӕр уынаффӕгӕнӕг у. Сӕ ныхас кӕрӕдзиуыл иу хатт нӕма сбадт. Ай ӕмбисонд нӕу! Чызджыты мой кӕнын нал фӕнды, ӕви ай цы хабар У? —Ам раст нӕ дӕ: мой кӕнын сӕ алкӕйы дӕр фӕнды... Фӕлӕ алчидӕр ӕвзаргӕ кӕны... —Ӕмӕ мӕм исты фау ӕрхӕссӕн ис? Мӕнӕ мӕ сӕрыл урс хилтӕ фӕзынд, ӕндӕр мӕм цы аипп ис? —С-с-с, адӕм махмӕ хъусынц,— бакатай кодтон ӕз ӕмӕ мӕхи шахмӕттӕй хъазджытӕм аздӕхтон. Фӕлтӕрхан мӕ ууыл нӕ ныууагъта. Мӕ цонгыл мын рахӕцыд ӕмӕ мӕ ӕддӕмӕ ракодта. Бирӕ фӕныхӕстӕ кодтам. Уӕвгӕ, дзургӕ уый кодта, ӕз та — ӕрмӕст хъусгӕ. Фӕстагмӕ дзы куы стыхстӕн, уӕд ын ӕз дӕр бакъӕрцц кодтон: —Алы хатт дӕр «мӕ мад», «мӕ мад» кӕныс. Мад зынаргъ у, зӕгъгӕ, фӕкӕныс. Фӕлӕ йыл кӕд афтӕ тыхсыс, уӕд ӕй демӕ цӕуылнӕ акӕныс, кӕнӕ та дӕхӕдӕг ардӕм цӕуылнӕ раивыс? Цы ныззӕгӕл дӕ Харьковыл? —Ау, И нал, афтӕ ӕдылы мӕ хоныс? Ныр ӕз уыцы стыр горӕтӕй мӕхи куы фӕхауӕггаг кӕнин ӕмӕ Дзӕуджыхъӕуы куы ’рцӕрин, уый дӕ фӕнды? Дӕуӕй размӕ дӕр мын ахӕм уынаффӕгӕнджытӕ уыдис. Фӕлӕ мӕнӕн мӕнӕам—ацы ран, — Фӕлтӕрхан йӕ рахиз къухы амонӕн ӕнгуылдзӕй йӕ сӕр бахоста,—мӕнӕн ам магьз ис, насы ӕппытӕ дзы нӕй. Гъер афтӕ зӕгъыс, демӕ йӕ алас, зӕгъгӕ, фӕлӕ уый бынтон ӕнахуыргонд сылгоймаг, уыцы стыр горӕты цы кусдзӕн? Цыдӕртӕ ма дзырдта, фӕлӕ йӕм смӕсты дӕн ӕмӕ мӕм йӕ ныхас нал хъардта. Чысыл ма аныхӕстӕ кодтам, ӕмӕ ӕз фӕстӕмӕ верандӕмӕ бацыдтӕн. Уыцы изӕр цалдӕр партийы ахъазыдтӕн ӕмӕ се ’ппӕты дӕр фӕхӕрд дӕн. Хъазгӕ кодтон, фӕлӕ мӕ хъуыдытӕ фӕпырх сты ӕмӕ сӕ ӕрӕмбырд кӕнын мӕ бон нӕ баци. Тынг смӕсты дӕн Фӕлтӕрханмӕ. «Кӕцӕй мыл бамбӕлд, кӕцӕй? Ахӕмты адӕймаг цас къаддӕр уына, уыйбӕрц хуыздӕр у,— дзырдтон мӕхинымӕр.—Цыдӕр куысыфгӕгсӕр... Цыма дзы исты хӕсджын дӕн...» Уымӕй иу-дыууӕ къуырийы бӕрц рацыдаид, афтӕ мӕм мӕ мадыфсымӕр Сафары кӕстӕр лӕппу ӕрбауад: баба, дам, афтӕ зӕгьы, ацы изӕр сӕмбӕл: фидауджытӕ, дам, нӕм ӕрбацӕудзысты... Мӕнӕн уыцы хабар тынг ӕхсызгон уыдис, ӕмӕ изӕрмӕ дӕр нал банхьӕлмӕ кастӕн, фӕлӕ сӕм бонрӕфгы бауадтӕн: —Ӕнхъӕлдӕн, нана, дӕ гыццыл бӕлоны кӕйдӕр фыццаг скодтай?.. —О, дӕ нывонд фӕуон, о. Амадджын лӕппу йӕ хонынц. Бынтон лӕппу дӕр, дам, нал у, фзелӕ йӕ тынг сӕрӕн хонынц. Иу уынд ӕй фӕкодтон ӕмӕ мӕ зӕрдӕмӕ ныххызт. Раст дурӕй дӕр дон чи ратӕдзын кӕндзӕн, ахӕм лӕппу. Стӕй ма ноджы—хӕрзкоцд. Дӕ фыдгулы хӕдзарӕй та фыдуынд сиахс ракӕса... —Чи у уӕ сиахсаг? Ӕз хорз лӕппуты се ’ппӕты дӕр зонын... —Сухатӕй у, зӕгьынц, фӕлӕ йын йӕ ном нал хъуыды кӕнын,— цыдӕр ӕнахуыр ном ын ис. Ныртӕккӕ модӕйы ӕнахуыр нӕмтгӕ сты. Уӕртӕ чызгӕн йӕхи афӕрс. Ниффӕ!—ахьӕр кодта мад. Ниффӕ ӕрбацыд. Ӕвӕццӕгӕн нын нӕ ныхас йӕ тӕккӕ райдайӕнӕй йӕ кӕронмӕ фехъуыста: хӕстӕг мӕм ӕрбацыд ӕмӕ мын мӕ хъусы бадзырдта: —Йӕ ном — Амондджын. Ӕмӕ худӕгӕй бакъӕцӕл. —Ахӕм ном дзы никуыма фехьуыстон. —Ехх, куыд ницы ’мбарыс! Йӕ ном Феликс у, латинаг дзырд, иронау та— Амондджын!— чызг мӕм йе ’взаг фелвӕста. Ниффӕйы хъӕлдзӕгдзинадыл ӕз дӕр цин кодтон. Нанайӕн рагагъоммӕйы арфӕ ракодтон, стӕй йын барӕй бакой кодтон: —Мӕнмӕ афтӕ кӕсы, цыма Ниффӕйӕн нырма раджы у: йӕ сӕры цыдӕр рог дымгӕ зилы. Ӕмӕ нӕхимӕ ацыдтӕн. Авд сахаты уыдаид, афтӕ бацыдтӕн Сафартӕм. Сӕ кулдуары раз лӕууыд иу зӕронд «Москвич». Ӕз ӕм бакастӕн ӕмӕ дзы бадгӕ федтон... Фӕлтӕрханы. Тынг хъыг мын уыдис йӕ фенд. Салам дӕр ын нӕ радтон, афтӕмӕй йӕ афарстон: —Ды дӕр фидауджытимӕ ма у, Фӕлтӕрхан? —Нӕ, ӕз фидауджытимӕ нӕ дӕн... Уыдон мемӕ сты. —А-а-а... Цыма мӕ исчи барӕхуыста, афтӕ мӕ цыдӕр мидӕгӕй фескъуынӕгау кодта. Цы ма загътаин, уый дӕр нал зыдтон: фӕкуыддӕр дӕн. Фӕлтӕрханы ма мемӕ аныхӕстӕ кӕнын фӕндыд, фӕлӕ ӕз мидӕмӕ фӕцӕуӕг дӕн. Сафармӕ фӕдзырдтон. Мӕгуырӕг, уый дӕр йӕхи бӕрӕгбонарӕзт скодта. Ӕз айтӕ-уйтӕ нал фӕкодтон, фӕлӕ йын фӕдзырдтон, Фӕлтӕрханы цы уавӕрты базыдтон, Ниффӕйӕн уый мойаг кӕй нӕу ӕмӕ афтӕ дарддӕр. —Фондз азы дӕргъы алы сӕрд Ирыстонмӕ усгур цӕуы, ӕмӕ йын иу хатт дӕр нырма чызг нӕ бакуымдта. Куы йӕ базонынц, уӕд ыл сӕхи атигь кӕнынц. Уӕд мах ныр нӕ гыццыл Ниффӕйы ахӕмы хай куыд бакӕнӕм?!— мӕстыйӕ загътон ӕз.—Бакаст йеддӕмӕ дзы ницы хорздзинад ис. Бынтон куысыфтӕгсӕр. —Ӕтт, мӕ судзгӕ мӕрдтӕ!.. Мӕнӕ куыд худинаг кӕнын!— фӕхъӕр кодта Сафар. Ӕвӕццӕгӕн ӕй йӕ зӕрдӕ срӕхуыста: ӕвиппайды йӕ рахиз къух йӕ зӕрдӕйы сӕр авӕрдта, йӕхи ӕруагъта, тыргъы цы бандон уыдис, ууыл. Ӕз мӕхӕдӕг дӕр хорзау нал уыдтӕн. «Ныр мӕ дзыхыл цӕуылнӕ хӕцын?»— ахъуыды кодтон ӕз, фӕлӕ мӕм ӕндӕр зонд дӕр фӕзынд: —«Ау, д-ӕ гыццыл хо Ниффӕ куы фенамонд уа, уӕд дын уый ӕнцоцдӕр уыдзӕн? Нӕ, ахӕм хьуыддаг бамбӕхсын гадзрахатдзинад у». Уалынмӕ Сафар цыдӕр ӕнудхьӕлӕсӕй радзырдта сарамӕ: —Уӕртӕ ус, дзӕгъӕл цӕттӕтӕ мауал кӕн. Махмӕ уыдонӕн чызг нӕй! Ус сагъдауӕй аззад. Сафарӕн та йӕ цӕстытӕ цыдӕр ӕнахуыр хъулӕттӕ аисты. —Ӕз уыдонӕн сӕхи фӕхудинаг кӕндзынӕн. Уыдон мӕнӕй хъазынц, фӕлӕ сӕ ӕз мӕхӕдӕг ахъаздзынӕн,— загъта Сафар, стӕй кӕйдӕр афӕзмыдта: «Махӕн нӕ лӕппу кӕйдӕрты хуызӕн нӕу!» Ай-гьай, кӕйдӕрты хуызӕн нӕу... Сафар фидар къахдзӕфтӕй бацыд хӕдзармӕ ӕмӕ йӕ бынаты ӕрбадт. Йӕ цыппар фырты дӕр йӕ фарсмӕ ӕрбадын кодта. Сымах дӕр, дам, ныр лӕгтӕ стут ӕмӕ бауынаффӕ кӕнӕм. Мӕн дӕр йӕ фарсмӕ ӕрбадын кодта. Бадӕм, фӕлӕ йӕ зонд цы скарста, уый ӕз нӕма бамбӕрстон. —Мӕ буц уазджытӕ, мах фӕцды нӕ сиахсаджы фенын ӕмӕ йӕ ардӕм куы ракӕниккат, уӕд хорз уаид. Уазджыты хистӕр йӕхи Сафармӕ бакъул кодта: —Уӕ Сафар, нӕ буц фысым, лӕппу ӕфсӕрмы кӕны. Ӕфсарм ӕм ис, ӕфсарм, Сафарби. Мӕнӕ ныртӕккӕйы фӕсивӕдӕй иуӕй-иугы хуызӕн нӕу. —Уый курӕг уӕ дӕн, ӕмӕ сиахсаджы мидӕмӕ ракӕнут ӕмӕ йын йӕ цӕсгом лӕгӕй-лӕгмӕ фенӕм... —Ӕмӕ цы кӕны: махӕн нӕ кӕстӕр равдисынӕн, мыййаг, нӕ бӕззы?! Фӕлӕ махмӕ афтӕ нӕ кӕнынц... Фӕракӕ-бакӕ кодтой, стӕй уӕддӕр Фӕлтӕрханмӕ хонӕг арвыстой. Уыцы рӕстӕг ӕз та Ниффӕмӕ бацыдтӕн. Уый хъуыддагӕн ницыма ӕмбӕрста ӕмӕ сыхаг чызджытимӕ адджын ныхас кодта. Ӕз чызджыты нанамӕ арвыстон цыдӕр ӕфсонӕй. Хицӕнӕй куы аззадыстӕм, уӕд ын радзырдтон хабӕрттӕ. Ниффӕ афӕлурс, стӕй фӕсус куыд скодта. —Ма ку, мӕ гыццыл хо. Мах дӕ ӕфхӕрын никӕмӕн бауадздзыстӕм. Цы ’рцыд, уый ӕрцыд, фӕлӕ... Ӕгайтма ныл стырдӕр рӕдыд не ’рцыд... Дӕ гыццыл зӕрдӕ стыр мастӕн нӕ бафӕрӕзтаид. Ӕз ма цыдӕр зӕгъинаг уыдтӕн, фӕлӕ ӕддейӕ цыдӕр хъӕлӕба ӕрбайхъуыст. Ӕз рагӕпп кодтон ӕмӕ дын уӕртӕ уазджытӕ, кӕрӕдзиимӕ загъд кӕнгӕйӕ тагъд-тагъд фӕуайынц. Уазджытӕй иу фӕстӕмӕ фездӕхт ӕмӕ Сафармӕ дзуры: —Мӕ мард ардыгӕй хӕсгӕ фӕуӕд, кӕд ӕз ацы хабӕрттӕн исты зыдтон. Лӕппуйӕн хъуыддаг кӕнын хъӕуы, зӕгъгӕ, мын бамбарын кодтой, ӕмӕ ӕз дӕр фӕраст дӕн. Ацы лӕппуйы мӕ цӕсты кӕронӕй дӕр никуы федтон. Ӕмӕ мын дзы хуымӕтӕджы ӕппӕлдтытӕ фӕкодта йӕ мадыфсымӕр! Хӕрам мӕм ма фӕу! Ай мӕнӕн зонды хос фӕуыдзӕн, фӕлӕ мах рагӕй зонгӕ стӕм ӕмӕ дӕ стыр хатыр курын... Ӕмӕ лӕг, ӕфсӕрмытӕ кӕнгӕйӕ, уынгмӕ рахызт, алырдӕм афӕлгӕсыд ӕмӕ иунӕгӕй уынджы уӕлӕрдӕм ацыд. Фӕлтӕрхан дӕр ма фӕстӕмӕ фӕзылд ӕмӕ мӕм ӕрбахъӕр кодта: —У-у, уӕртӕ ӕнаккаг! Ды мӕ ауӕй кодтай, Инал, ды. Уый йеддӕмӕ кӕцӕй базыдтой, мӕнӕн ӕртӕ усы ис, уый? Ӕз ма дыл искуы ӕрхӕст уон Харьковы! Ӕз дын бацамондзынӕн!.. Дӕлдзӕх фӕут иууылдӕр уӕ чызгимӕ!.. Уӕвгӕ, горӕтӕй чызг чи хӕссы, уый йӕхицӕй хынджылӕг кӕны,—ӕмӕ уыцы ныхӕстимӕ азгъордта йе ’мбӕлттӕм. Сафар дуӕрттӕ ӕрӕхгӕдта ӕмӕ, мах мидӕмӕ куы бацыдыстӕм, уӕд нанамӕ дзуры хъӕлдзӕгхуызӕй: —Усай, рахӕсс-ма нын, абондӕргъы кӕуыл фӕфыдӕбон кодтай, уыдонӕй истытӕ, ӕмӕ мӕнӕ нӕхӕдӕг абадӕм. Ӕз ма рудзынджы раз иуцасдӕр алӕууыдтӕн, ӕддӕмӕ кастӕн Фӕлтӕрхан ӕмӕ йе ’мбӕлтгӕм. Цӕуылдӕр загъд кодтой, сӕ къухтӕй кӕрӕдзийы цӕсгӕмтгӕм ӕвзыстой. Ноджы сӕ зӕронд «Москвич» нал куыста, ӕмӕ сын уый дӕр сӕ мастыл цӕхх акӕнӕгау фӕцис. Фӕстагмӕ сӕ иу мидӕгӕй сбадг, иннӕтӕ та машинӕйы алыварс ӕрдзыгуыр сты ӕмӕ йӕ уынгты дӕлӕмӕ атылдтой... ХУЫЛЫДЗ ФЫЙЙАУ Райсомы хур мигьты ӕхсӕнӕй ӕвиппайды феуӕгъд ӕмӕ уатмӕ ныккаст: уат ныррухс, ӕмӕ Темыр райхьал. Къулырдӕм аздӕхт, кӕд ма афынӕй кӕнин, зӕгьгӕ, фӕлӕ йын уымӕй ницыуал рауад. Стӕй иуцасдӕр уӕлгоммӕ ахуыссыд. «Адӕймаг зивӕг кӕнын афгӕмӕйты райдайы, ӕвӕццӕгӕн»,— ахъуыды кодта Темыр ӕмӕ йӕ хуыссӕны рабадт. Раст уыцы рӕстӕг дуар ӕрбахостӕуыд. Хӕдзары Темырӕн йӕхи йеддӕмӕ ничи уыдис: бинонтӕй чи йӕ куыстмӕ ацыд, чи та — ахуырмӕ. Йӕ дзаумӕттӕ тагьд-тагъд акодта, йӕ цӕсгомыл дон скалдта, йӕхи асӕрфта ӕмӕ кӕртмӕ рагӕпп кодта. —Е-е-е, мӕ лымӕн, Темырбег, цӕй ӕрӕгмӕ хуыссыс, ӕви та нын истытӕ фыссыс ацы райсомраджы? Темыр ӕрбацӕуӕджы куы федта, уӕд дис дӕр фӕкодта, стӕй йын хъыг дӕр уыдис. «Мӕ лымӕн», зӕгьгӕ, ӕгӕр ӕргом гӕды ныхас рауад. Ноджы афтӕ раджы кӕй ӕрбахоста, уый дӕр ӕм иуыл аив нӕ фӕкаст. —А-а, уый ды куы дӕ... Ӕгас цу, Ладо! Мидӕмӕ! Ладо Темыры къух райста ӕмӕ йӕ не суагъта, афтӕмӕй йӕ хъуыддагыл дзурынмӕ фӕци. —Уӕллӕй, Темырбег, ацы райсомраджы мӕ дӕ сӕр бахъуыд ӕмӕ дӕм нӕ фӕзивӕг кодтон. —Цом уал мидӕмӕ, Ладо, ӕмӕ уӕд дӕ дзуринӕгтӕ дӕр ракӕндзынӕ. Темыр разӕй ацыд. Верандӕмӕ бахызтысты, ӕмӕ Темыр сыремӕ* ацамыдта: —Ам дын фӕлмӕндӕр уыдзӕнис... Ладо фыццаг верандӕйыл йӕ цӕст ахаста, стӕй гом рудзынгӕй акаст дыргьдонмӕ ӕмӕ йӕ сӕр разыйы тылд бакодта. Ӕрбадт сырейыл, йӕ шляпӕ систа ӕмӕ уый дӕр йӕ фарсмӕ ӕрӕвӕрдта. —Амондджынӕй дзы цӕрут, амонд* Сыре — фӕйнӕджытӕй конд даргъ бадӕн; диван. джынӕй. Бирӕ йыл фӕтухӕн кодтай, фӕлӕ дын хорз хӕдзар рауад. Цасмӕ дын срӕвдз? —Фондз азмӕ. Мӕ сыхӕгтӕ ӕмӕ мӕм ме ’мбӕлтгӕ дӕр хорз фӕкастысты. Ӕрвылаз зиутӕ фӕкодтой. Иучысыл ӕнӕдзургӕйӕ абадтысты, стӕй Ладо Темырмӕ комкоммӕ бакаст. —Уӕллӕй, Темырбег, мах тӕккӕ ӕндӕрӕбон дӕ кайысимӕ дӕ кой кодтам. Къуыригӕйттӕ, дам, ӕй нӕ умный, зӕгъгӕ, дӕ хъаст кӕны. Темыр йӕхи раст кӕныныл фӕци: —Уыйбӕрц мӕ ӕвдӕлгӕ дӕр нӕ кӕны... Ацафон махӕн бирӕ куыст вӕййы. —Е-е-е, Темырбег, куыстытӕ никуы фӕуыдзысты. Хистӕрты рох ма кӕнут. Мах дӕ кайысимӕ ӕфсымӕрты цард кӕнӕм иу-ссӕдз азы дӕргъы. Ӕмбисонды уӕздан лӕг у. Ӕмӕ йын ӕгайтма ахӕм сиахс ис. Уый стыр амонд у. Стӕй, уӕллӕй, амонды аккаг дӕр у. Темыры зӕрдӕмӕ йӕ уазӕг ӕппындӕр нӕ цыд. Цыдӕр сылвазгонд, цӕстмӕхьус. Ахьуыды кодга, йӕ ныхӕстӕн сӕ цыргь кӕдӕм арӕзг у, ууыл, ӕмӕ уайтагъд бамбӕрста, амӕн институтмӕ ис-чи цӕуы ӕмӕ дӕрдтыл уымӕн дзуры. Ладо та йӕ дзыппӕй систа йӕ сӕрвасӕн ӕмӕ дзы йӕ бур рихитӕ афаста. Уый фӕстӕ сӕрвасӕн тымбыл фынджы кӕрон ӕрхоста, иу хатг ма дзы йӕ рихитӕ афаста ӕмӕ йӕ ауагьта йӕ риуыдзыппы. —Уӕллӕй, Темырбег, ӕз дӕ раст мӕхи ӕфсымӕры хуызӕн уарзын. Стӕй ӕрмӕст ӕз нӕ... Хуылыдз фыййау йӕхи хурмӕ куыд тава, мах дӕр дӕ уыцдмӕ раст афтӕ бахъарм вӕййӕм.— Ладо иуцасдӕр ницы сдзырдта, стӕй та загъта:—Хуылыдз фыййауы хуызӕн... Канд дӕ уындӕй нӕ, фӕлӕ суанг дӕ койӕ дӕр бахьарм вӕййӕм.. Темыр стыхсӕгау кодта ӕмӕ уазӕджы ӕргом бафарста: —Ладо, исты хъуыддаджы фӕдыл ӕрбацыдтӕ? Ӕрдӕбон цыма цыдӕр сныхас кодтай... —Бахатыр кӕн, мӕ лымӕн, дӕрдтыл ахӕцыдтӕн. Ӕмӕ уым диссагӕй дӕр ницы ис — ныр дӕ кӕдӕй нал федтон...— Ладо цӕуылдӕр ахъуыды кодта, стӕй иу афон загъта:—Бынтон ӕнӕнхьӕлӕджы дӕр дӕм не ’рбацыдтӕн. Зонын ӕй, ӕвдӕлгӕ дӕр дӕ нӕ кӕндзӕн — деканы гуыбыны бирӕ мӕт ис. Стӕй, растзӕгьгӕйӕ, мӕхицӕн дӕр куыстмӕ цӕуын афон у. Цӕвиттон, дӕ фарн бирӕ уӕд, кӕстӕр дӕ, — дӕлӕ нӕм иу цъӕхдзаст чызг рӕзы; ацы аз скъола фӕуыдзӕн ӕмӕ йӕ фӕнды географийы фӕндагыл ацӕуын. Чи зоны, дӕумӕ гӕсгӕ дӕр бауарзта ацы географитӕ-йӕдтӕ. Бауырнӕд дӕ, Темыр-бег, йӕ уаты къултӕ картӕтӕй нал зынынц. Йӕ мадимӕ сӕ цалдӕр боны дӕргъы фӕныхӕстам... Ӕмӕ, зӕгьын, дӕуӕй хуыздӕр уымӕн чи бауынаффӕ кӕндзӕн? Темыр тынг хорз ӕмбӕрста, Ладо уынаффӕхъуаг кӕй нӕ уыд, фӕлӕ йӕм ӕххуысмӕ кӕй арбацыд, уый. «Гъе, Ладо, цыдӕр-мыдӕр лӕг нӕ дӕ»,— ахъуыды кодта Темыр ӕмӕ загъта: —Иттӕг хорз. Ӕгайтма счызг ӕмӕ йӕ дарддӕр ахуыр кӕныны мӕт ис. Уынаффӕйы тыххӕй та афтӕ 4 Ныхасы къуыбылой бакӕнӕм: райсом мӕм ӕрбауайӕд мӕ куыстмӕ ӕмӕ йӕм байхъусдзынӕн, программӕ йын ратдзынӕн. Уӕдӕ йӕм консультацитӕй дӕр фӕкӕсдзыстӕм... Ладо бацин кодта: —0, мӕ хур Темырбег. Фӕкӕсын ӕм хъӕудзӕн. Консул ьтацитӕй дӕр, ӕнӕуый дӕр. Уӕллӕй, ды йӕм куы нӕ фӕкӕсай, уӕд тьепа сурыл аззайгӕйӕ йӕ дзых куыд фӕхӕлиу-фӕхӕлиу кӕны, уый дӕр раст афтӕ кӕндзӕн... Мах дӕр, хорздзинад чи ферох кӕна, ахӕм адӕм не стӕм. Темыры цӕсгом ӕвиппайды фӕтар. —Ахӕм ныхӕстӕ дзы ницӕмӕн хъӕуынц, Ладо. Мах фӕсивӕдимӕ кусӕм, кӕддӕры сӕудӕджертӕй не стӕм. Алчидӕр хъуамӕ уыцы хъуыддаг йӕ зӕрдыл дара. —О, мӕ лымӕн, о. Ӕз дӕр афтӕ зӕгъын. Иугӕр хаугӕ бакӕнӕд, хаугӕ, уый йеддӕмӕ йӕ ахуырӕй дугъон бӕхыл дӕр ничи баййафдзӕн. Куы йӕ бафӕнда, уӕд. Ацы фӕстаг ныхӕстӕм Темыр бяхудт: — Тӕккӕ райсом мӕм мӕ куыстмӕ ӕрбауайӕд ӕмӕ йӕм байхъусӕм. Нырма дын уымӕй фылдӕр мӕ бон ницы зӕгъын у. —Йарӕбын, Темырбег, хъусгӕ дӕр ма йӕм цы кӕныс? Ӕфсӕрмытӕ кӕндзӕн ӕмӕ дзы дӕ зӕрдӕ куы нӕ барухс уа, уымӕй дӕр тӕссаг у. Фӕлтау ахуыргӕнджытӕн зӕгъ, дӕхӕдӕг дӕр экзаменты уыдзынӕ ӕмӕ йын иу фондзы хӕррӕгъ нывӕрут. Уӕллӕй, Темырбег, хъуыддӕгтӕ иууылдӕр дӕ къухы сты. Дӕхи къухы. Ацы ныхӕстӕм Темыры зӕрдӕ йӕхи къултыл ныххоста. Сыстад. Рудзынджы размӕ бацыд ӕмӕ ӕддӕмӕ, дыргъдонмӕ касти. Куыд диссаг у дуне! Ай дын ӕмбисонды рӕсугъд бон, цъиутӕ зарынц бӕлӕстыл, хӕхтӕй рог дымгӕ уылӕнтӕй ивылы ӕмӕ адӕймаджы буары ахъары... Дӕ фӕстӕ та бадӕд Ладо ӕмӕ цыдӕр чъизи хъуыдытӕ кӕнӕд, чъизи фӕндтӕ аразӕд... Сонт зылд фӕкодта йӕ уазӕгмӕ: —Ладо, куыд дын загътон, афтӕ. Райсом дӕс сахатмӕ. 4* —Мах иумӕ... —Уый дзы нӕ хъӕуы, чызг иунӕгӕй. Темыр кӕд сабыргай загьта уыцы ныхӕстӕ, уӕддӕр Ладо цыдӕр ӕгъдауӕй бамбӕрста фысымы ахӕт ӕмӕ сыстад. Бӕрӕг уыд, ахӕм цӕхгӕр ныхас ын фӕхъыг, уый, фӕлӕ зӕгъгӕ та афтӕ кодта: —Ӕмӕ уымӕй дӕр цы мӕнг зӕгьыс? Сывӕллон нал у. Йӕ мад уыцы карӕнӕй махмӕ куы ’рцьщ. Бузныг, мӕлымӕн Темырбег, дӕ уӕздан, зондджын ныхасӕй. Тӕккӕ райсом зындзӕнис. Ладо уынджы дӕлӕмӕ куы фӕцӕйцыд, уӕддӕр ма цалдӕр хатгы фӕкаст, стӕй фӕсуынгмӕ базылд. Темыр хъуьщыты аныгьуыдд. Цӕмӕдӕр гӕсгӕ йӕ зӕрдыл ӕрлӕууыд Коцойты Арсены «Ӕнӕном радзырд». Уым дӕр иу ахӕм Ладо уыдис, ӕрмӕст йӕ ном — Уари, уый йеддӕмӕ иу тип сты. Рӕстӕг цӕуы, фӕлӕ ацы тип цардхъом у, нӕ сӕфы. Нӕ сӕфы, уымӕн ӕмӕ уӕд дӕр ӕмӕ абон дӕр уыдис ӕмӕ ис, сӕ тых кӕуыл ӕвзарой, ахӕмтӕ. Ныр ӕз ацы сӕлавырӕн афтӕ куы загътаин, институтмӕ иууылдӕр иуфӕндагыл цӕуынц, махмӕ уӕлдай хъулон митӕ никӕмӕн кӕнынц, зӕгьгӕ, уӕд йӕ даргь ӕвзаг йӕ кусынӕй нал банцаид. Ӕмӕ уӕдӕ уымӕй тӕрсын? Ӕви хуымӕтӕджы гӕды митӕ? Ӕмӕ кӕдмӕ? Акӕс-мауымӕ, раст ма мӕ кайыстӕм дӕр бахӕццӕ. Ӕфсон ссарынмӕ та дын нӕ сарӕхсдзӕн, цы? Ахӕм уӕззау хъуыдытимӕ баздӕхт хӕдзармӕ. Йӕхи ныддаста... Цыдӕр мӕнг муртӕ аууылдта ӕмӕ йӕ куыстмӕ ацыд. Лекцитӕ куы фесты, уӕдтелефонӕй бадзырдта ректормӕ. —Уырызмӕг, айфыццаг мӕ отпускӕй фарстай... —Темыр, ныр дыууӕ азы нӕ уыдтӕ отпусчы ӕмӕ дӕм мӕ зӕрдӕ ’хсайы. Дӕ бакаст мӕ зӕрдӕмӕ нӕ цӕуы. Профкомӕн цалдӕр путевкӕйы радтой ӕмӕ дзы иу дӕумӕ хауы... Мах ныхас кодтам дӕу тыххӕй... Дыууӕ мӕйы ӕмгьуыдмӕ дӕ уадзын. Ӕцӕг дӕ хӕдивӕгӕн, цыдӕриддӕр хъӕуы, уыдон бамбарын кӕн ӕмӕ хъуыддӕгтӕ ӕнӕкъуылымпыйӕ ацӕуой... —Уый мӕ бар уадз,— бацин кодта Темыр. Иу-цалдӕр минуты хъуыды кодта, кӕдӕм ацӕуа, ууыл, стӕй йӕ алыг кодта: кӕд хохмӕ фадат фӕуа, уӕд уырдӕм. *** Августы кӕрон йӕ куыстмӕ куы ’рбацыд, уӕд деканаты дуармӕ ауыдта... Ладойы. «Цымӕ йӕ чызг бахауд ӕви нӕ?»— ахъуыды кодта Темыр. Уалынмӕ дуар байтом, ӕмӕ секретарь Ладойӕн цыдӕр загьта. Уый мидӕмӕ бацыд. Темыры фӕндыд, искуы куы афӕстиат уыдаид, уый, фӕлӕ йын бирӕ куыстӕгтӕ уыдис. Деканаты раз къулыл цы гӕххӕтгытӕ уыдис, уыдонмӕ бӕстон фӕкаст, ссардта дзы, чи бацьщ институтмӕ, уыдоны хыгъд. Ссардта дзы Ладойы чызджы ном дӕр. А-гьа. Дыккаг къорды уьщзӕн. Уӕдӕ ма ай та цӕмӕн ӕрбацыд? Сгипенди? Ӕвӕццӕгӕн. Кабинеты дуарыл бахызт ӕмӕ схуыфӕгау кодта: —Уӕ бон хорз. Йӕ хӕдивӕг Михал ӕмӕ Ладо гӕххӕтгытӕм ӕдзынӕг кастысты ӕмӕ йын йӕ хуыфын куы айхъуыстой, уӕд сонт каст скодтой ӕрбацӕуӕгмӕ. Михал цыдӕр тыхстхуыз уыдис. —Уӕдӕмӕ уал сымах Ладоимӕ уӕ ныхасаг кӕронмӕ ахӕццӕ кӕнут, ӕмӕ уый фӕстӕ нӕ хъуыддӕгтӕм ӕркӕсдзыстӕм,— загъта Темыр. Михал къӕмдзӕстыгхуызӕй йӕ сӕр ӕруагьта: —Ӕмӕ нӕм ахӕмӕй ницы ис... Мӕнӕ йӕ чызгӕн стипендийы тыххӕй ӕрбацыд. Мах, зӕгъын, фыццагдӕр, стипенди дӕттӕм, фӕлварӕнты фылдӕр балтӕ чи райста, уыдонӕн. Ацы хыгъдмӕ дӕр уымӕн кастыстӕм. Амӕй размӕ Ладо ницы дзырдта, фӕлӕ ныр йӕ ныхасы хай баппӕрста: —Темырби, стипенди дӕр хъӕуы. Дӕхӕдӕг ӕй нӕ зоныс? Чызгӕн уӕлдай хӕрдзтӕ, ӕндӕр цыдӕртӕ дӕр хъӕуы. Лӕппу куы уаид, уӕд ын цы хъӕуы? Голладжы зӕронд дӕр ыл баппар ӕмӕ йын уый дӕр фаг у. Фӕлӕ чызг... —Бахатыр кӕн, Ладо. Мах ӕркӕсдзыстӕм ӕмӕ куыд гӕнӕн уа, афгӕ кӕндзыстӕм. Стипендийӕн дӕр кӕд исты амал фӕуаид. Дӕуӕн дӕр куыстмӕ цӕуын афон у. —Куыст дӕр никуыдӕм алидздзӕн, фӕлӕ, Темырби, стипендийы хъуыддаг де ’вджид фӕуӕд. Ладо куы ацыд, уӕд дыууӕ лӕджы кӕрӕдзимӕ бакастысты. Ӕмӕ ныххудтысты. —Ай диссаджы адӕймаг у! Мӕнмӕ дӕр, кафедрӕйы кусджытӕм дӕр къахихсыд бацис — Михал цӕуылдӕр ахьуыды кодта ӕмӕ ма ӕнкъардӕй йӕ ныхасыл бафтыдта:—Мемӕ дӕ номӕй ныхас кодта. Ӕмӕ уӕд дӕхӕдӕг куыд ницы загътай? Темыр фыццаг бахудӕгау кодта, стӕй йӕ цӕсгомыл мигъ абадт. Хӕдивӕг бамбӕрста, цыдӕр йӕ зӕрдӕмӕ нӕ фӕцыд, уый. —Нӕ зонын, мӕ номӕй цытӕ дзырдта, уый, фӕлӕ дын сомы кӕнын, ӕз Ладойы афтӕ хорз дӕр нӕ зонын. Йӕ чызджы та йын иунӕг хатт федтон, йемӕ аныхӕстӕ кодтон, ӕмӕ мӕм лӕмӕгъгомау фӕкаст. Зӕгъгӕ дӕр ын ӕй кодтон...Чызгӕн йӕхицӕн. —Акӕс-ма ныр уыцы Ладогондмӕ... Йӕхӕдӕг нӕ ам къуымы бакодта, дӕуӕй, уый, дам, чызгмӕ байхъуыста... —Ӕмӕ, дам, цы? —Бӕлвырд ницы загъта, фӕлӕ нын нӕ цӕстмӕ бадардта, сымах, дам, мӕ рагон лымӕн Темырбегӕй хуыздӕр зонут... Темыр йӕ сӕр нынкъуыста. Михалмӕ ӕфхӕрӕджы цӕстӕй ныккаст ӕмӕ фӕсус хъӕлӕсӕй загъта: —Ӕз мӕ зонгӕты цот ацы факультетмӕ куы кӕнон, уӕд сын фаг дӕр не суыдзӕн. Стӕй уӕд мах цӕй ахуыргӕнджытӕ стӕм? Мах фӕсивӕдимӕ кусӕм ӕмӕ хъуамӕ нӕхӕдӕг дӕр, нӕ хъуыддӕгтӕ дӕр авгӕй сыгьдӕгдӕр уой... Ӕз, фыццагдӕр цы ӕмбырд уа, уым уый тыххӕй сӕрмагондӕй дзурдзынӕн. Темырӕн уымӕй йӕ зӕрдӕйы тыппыр не ссыд ӕмӕ йӕ хӕдивӕгӕн бамбарын кодта, ладотӕ-йӕдтӕм кӕсын нӕ хъӕуы, мах уыдоны тыххӕй нӕ фадыварц нӕ фехалдзыстӕм, зӕгъгӕ. —Мах ӕй бавдисдзыстӕм,—загъта хӕдивӕг. —Цы бавдисдзыстут? —Стипендимӕ. Ладойы чызгӕй зӕгъын. Темыр йӕ хӕдивӕгмӕ бакаст. Уый хъуыддаг бамбӕрста ӕмӕ йӕ къух ауыгъта: —Уӕдцӕр нӕ афгӕмӕй нӕ ныууадздзӕн... Алы аз дӕр нӕм ахӕм ладотӕ фӕвӕййы. Дӕуӕн нӕ зонын, фӕлӕ мӕн иуудӕйтынгбатыхсын кӕнынц. *** Ахуыры азы фыццаг бонӕй фӕстӕмӕ студентгӕн, уӕлдайдӕр та фыццӕгӕм курсы студенттӕн, сӕ ныхас уыд ӕрмӕст колхозмӕ ацӕуыны тыххӕй. Иууылдӕр ӕнхъӕлмӕ кастысты ректоры бардзырдмӕ. Куыддӕр айхъуыст, студенттӕ колхозтӕн ӕххуыс кӕнынмӕ цӕуынц, зӕгъгӕ, афтӕ сӕ цинӕн кӕрон нал уыд. Ӕмбырд ацарӕзтой ӕмӕ ӕрныхас кодтой, семӕ сӕ цытӕ ахӕссын хъӕудзӕн, уыдӕттыл. Уымӕн йӕ дыккаг бон деканаты дуар чидӕр мӕнг къуырцц-къуырцц бакодта. —Мидӕмӕ’ — рахъӕр кодта Темыр. Ногӕй та ӕрбахостӕуыд. Темыр йӕ фыссын ныууагьта ӕмӕ дуар байтом кодта: —А-а-а, уый ды куы дӕ... Ӕгас цу, Ладо. Мидӕмӕ. Ладо йӕ цъӕх шляпӕйыл йӕ дыууӕ къухӕй хӕцгӕйӕ кабинетмӕ бахызт. Бӕрӕг уыдис, цӕмӕйдӕр ӕфсӕрмы кӕй кодта, уый. —Хуыцауы хатыр мын бакӕн, Темыр, фӕлӕ мӕм иу курдиат ис... Темыр хъуыддаг бамбӕрста ӕмӕ йӕ маст рафыхт, фӕлӕ йӕ цӕсгомыл уый ӕппындӕр нӕ фӕбӕрӕг. Цыма ӕндӕр цӕуылдӕр хъуыды кодта, афтӕ ивазгӕйӕ загьта: —Уыцы фарста мӕ хӕдивӕгмӕ хауы. Уымӕн хӕсгонд у. —Уый афтӕ у, хъӕлӕкк...Фӕлӕ хӕдивӕг хӕдивӕг у. Дӕхӕдӕг ӕй нӕ зоныс? Цыдӕр ракъуыр-бакъуыр кӕны... Темырӕн ацы ныхӕстӕм йе ’рфгуытӕ хӕрдмӕ сгӕпп кодтой. —Темыр, чызгӕн быдыры куыстытӕм цӕуӕн нӕй. Лӕмӕгъ у. Уымӕн режим хъӕуы. —Ладо! Ӕргом ныхас згӕтӕ хафы. Ӕмӕ дын ӕз ӕргомӕй зӕгьын: дӕ чызг институтмӕ куы цыдис, уӕд ӕвдисӕндар ӕрбахастат, дзӕбӕх-ӕнӕниз кӕй уыдис, уый тыххӕй, уӕдӕй абоны бонмӕ рацыд карст-барстӕй дыууӕ мӕйы. Гъемӕ-ма мын зӕгь: уыцы дыууӕ мӕйы дӕргъы йыл цы ’рцыд? —Уӕвгӕ та йыл цы ’рцыд, Темыр? Ницы. Мӕхӕдӕг дӕр ардӕм уый тыххӕй цӕуынмӕ зивӕг кодтон, фӕлӕ йӕ мад ныллӕууыд, искуы, дам, фӕсахьат уыдзӕн, стӕй ма, дам, уӕд кӕй хьӕуы. —Тынг дӕрдтыл хъуыдытӕ кӕны дӕ бинойнаг, Ладо,— загъта Темыр — Тынг дӕрдтыл. Бауынӕд дӕ, Ладо, мах студентты нӕхи цотӕй хуыздӕр хъахъхъӕнӕм. Ӕз ам деканӕй фарӕстӕм аз кусын ӕмӕ мӕм нырма ныййарджытӕй хъаст нӕма ’рбацыд. Стӕй студенттӕн быдыры куыст сӕхи зӕрдӕмӕ дӕр тынг цӕуы. Сыгьдӕг уӕлдӕфмӕ зӕрдӕхъӕлдзӕгӕй бакус, уӕд уым ӕвзӕрӕй кӕнӕ тӕссагӕй цы ис? Фӕфидар вӕййынц; уӕдӕ сӕ тыхкуыст дӕр ничи кӕнын кӕны. Дӕ чызгӕн ӕппындӕр ма тӕрс. Уымӕй лӕмӕгьдӕртӕ дӕр быдыры куыстмӕ зивӕг куы нӕ кӕнынц, уӕд ын ды цӕмӕй тӕрсыс? Ӕз ӕм мӕхӕдӕг сӕрмагондӕй мӕ цӕст фӕдардзынӕн... Темыры ныхасмӕ Ладойы ӕрфгуытӕ дӕлӕмӕ фӕтасыдысты. Ӕмӕ Темыр бамбӕрста, йӕ ныхас бынтон дзӕгъӕлы кӕй уыдис, уый. Иуцасдӕр ӕнӕдзургӕйӕ абадтысты. Стӕй Ладо ӕнкъардӕй загъта: —Уӕдӕ йын дӕ бон дӕр ницы у... Нӕ дӕ фӕнды, уый йеддӕмӕ дӕ бон та куыд нӕу? —Закъоны сӕрты ахизын никӕйы бон у, Ладо. Исты сахъат чи вӕййы, уый ӕрбахӕссы ӕвдисӕндар... Ладо та нал фӕлӕууыд ӕмӕ йӕ фелхыскъ кодта: —Гъемӕ хорз... Кӕд ӕнӕ ӕвдисӕндар дӕ бон ницы у, уӕд ахӕм гӕххӕтт дӕр самал кӕндзыстӕм. Рагӕй куы зонӕм кӕрӕдзийы, уӕд мын ме ’рбацыдӕн иу галаганыйас дӕр аргъ куыд не скодтай? Закъон... Дӕ бон йӕ сӕрты ахизын нӕу, зӕгъыс? Уӕллӕй, ӕз ахӕмтӕ зонын, ӕмӕ хизгӕ нӕ, фӕлӕ йыл сӕррӕттытӕ кӕнынц. —Ӕмӕ, Ладо, ӕз уыдонӕй нӕ дӕн... —Уый ӕз раджы бамбӕрстон,— бахудт Ладо. — Уымӕн дӕр лӕг хъӕуы. Ладо куы ацыд, уӕд иуцасдӕр Темырӕн йӕ бон кусын нал уыди. Цы гӕххӕтт фыста, уый райста, ракӕсбакӕс ӕм фӕкодта. Акӕс-ма уымӕ, иу дуарыл бахизы ӕмӕ йӕ хъуыддаг куы нӕ ацӕуы, уӕд иннӕйыл скуыси вӕййы. Ӕвиппайды йӕ зӕрдыл ӕрбалӕууыд ауаддзӕджы ныхас ӕмӕ йын фенцондӕр. Уый дын «хуылыдз фыййау», гье! *** Дыккаг райсом йӕ кусӕн сгьолы уӕлхъус куыддӕриддӕр ӕрбадт, афтӕ телефон фӕдисы хьӕр кӕнӕгау ныдздзинг кодта. —Алло! Хъусын дӕм. —Дӕ райсом хорз, аллойы хицау!— райхъуыст телефоны хӕтӕлӕй. Темыр базыдта проректоры хъӕлӕс. — Студенттӕй колхозмӕ чи нӕ цӕуы, уыдоны хыгъд мын дыууӕ сахатмӕ бацӕттӕ кӕнут. —Цӕттӕ у. Фыццаг хатт нын куы нӕ у, мыййаг. Райсом студенттӕ колхозмӕ куыддӕр ацӕуой, афтӕ сӕ ӕрӕмбырд кӕндзыстӕм ӕмӕ сын ам исты куыст ратдзыстӕм. Студенттӕн сӕхи дӕр афтӕ фӕнды. —Уый раст у,— загьта проректор. — Науӕд иуӕй-иутӕ сӕхицӕн уӕлӕмхасӕн каникултӕ саразынц... О, хӕдӕгай, знон мӕм иу ныллӕггомау лӕг ӕрбацыд. Ӕвдисӕндаримӕ. Раст зӕгъын хъӕуы, ӕвдисӕндар нӕхи поликлиникӕйӕ нӕу, фӕлӕ йын ӕз йӕ курдиатыл сразы дӕн. Курдиат дӕм мӕ резолюциимӕ ӕрвитын. —Йӕ мыггаг та куыд у? —Ныртӕккӕ дын ӕй зӕгъдзынӕн. Проректор гӕххӕттытӕ рафӕлдӕхта ӕмӕ йӕ ссардта. —А-а, уый мӕнмӕ дӕуӕй раздӕр уыдис... Ӕз ӕм мӕхӕдӕг ӕркӕсдзынӕн. Темыр дзӕнгӕрӕджы джыбы ӕрӕлхъывта, ӕмӕ йӕ секретарь Лидӕ йӕ уӕлхьус алӕууыд. —Быдыры куыстытӕм чи нӕ цӕуы, уыдоны хыгьды цал адӕймаджы ис? —Авд,— цыбыр дзуапп радтаЛидӕ. —Ныр баисты аст... Дӕ хорзӕхӕй, Лидӕ, райсомы иуӕндӕс сахатмӕ сӕм фӕдзур. Лидӕ ацыд, Темыр та хъуыды кодта, ’нӕфӕразгӕ студентты цы куыстыл бафтаудзӕн, ууыл. Иннӕ бон авдӕй ӕрбацыдысты, фӕлӕ Ладойы чызг нӕ фӕзынд. Ӕмӕ Темыр Лидӕйӕн бафӕдзӕхста, цӕмӕй йӕ ссара ӕмӕ йӕм деканатмӕ фӕдзура. Лидӕ уайтагъд ӕрбацыд: йӕ иу къухы кърандас, иннӕйы — блокнот. —Ӕз ӕй рагацау дӕр зыдтон, афтӕ уыдзӕни, уый... Чызгӕн йӕхи не ссардтон, фӕлӕ мын йӕ мад загъта, Нинычкӕ, дам, Душанбемӕ ацыд. Йӕ мадыхомӕ афардӕг. Лидӕ кърандас цӕгатырдыгӕй йӕ дзыхмӕ схаста, цыдӕр зӕгъынмӕ хъавыд, стӕй йӕ къух ауыгъта. Темыр ахъуыды кодта, уыцы Нинычкӕимӕ нырма иу ӕмӕ дыууӕ хатгы ныхас кӕй нӕ кӕндзӕн, ууыл, ӕмӕ йӕ сӕр ныттылдта. *** Иуизӕр Дӕлӕсыхы куывд йӕ тӕккӕ тынгыл куы уыдис, уӕд дзы цӕмӕдӕр гӕсгӕ Темыры кой рауад. Бадты дыккаг хистӕр Темырӕй раппӕлыд ӕмӕ йӕ ныхас балхынцъ кодта: —Тынг раст у уӕ ныхас: Темыр алцӕмӕй дӕр ӕххӕст у. Ӕз кӕй уарзын, уыдонӕн ахӕм кӕстӕртӕ Хуыцау фылдӕр куы раттид, уӕд мӕнӕй хъалдӕр а зӕххыл нӕ уаид. Мӕнӕ мах хӕрӕфырт у, уый тыххӕй нӕ зӕгъын... —Раст зӕгъыс, раст,— ӕрбайхъуыст фынджы дӕллаг фарсӕй.—Нӕ фӕсивӕдӕн хорз зондамонӕг у ӕмӕ йӕ цӕрӕнбонтӕ бирӕ уӕнт. Ладо бадтис ӕртыккаг хистӕры дӕллаг фарс ӕмӕ йӕм уыцы ныхӕстӕм хъусгӕйӕ афтӕ фӕкаст, цыма фынгыл бадджытӕ Темырӕй уый фыддӕрагӕн ӕппӕлыдысты. Тынг хъыг ын уыдис сӕ ныхас, фӕлӕ йӕхиуыл ныххӕцыд. Иуцасдӕры фаг ын уыдис, стӕй йӕхи нал баурӕдта, ӕвӕццӕгӕн, нозт дӕр скуыста. Йӕ зӕрдӕ йӕ зондыл фӕтых, схуыфӕгау кодта ӕмӕ, иууылдӕр куы фӕсабыр сты, уӕд загьта. —Уӕллӕй, иуӕй раст стут ацы Темыркъайы тыххӕй, фӕлӕ йӕ ӕз уе ’ппӕтӕй хуыздӕр зонын. Ӕмӕ йӕ, мӕнмӕ гӕсгӕ, Хуыцаумӕ дзӕгьӕлы систат. Цы йӕм ссардтат уагӕры ахӕмӕй? Истӕй тыххӕй йӕм бацу, уӕд хъуыддаг ӕнӕ уӕлдай ныхасӕй нӕ кӕны, фӕлӕ рабар-бабар райдайы. Уӕд афтӕ фӕкӕндзӕн,— ам Ладо йӕхъӕлӕсы уаг аивта:—«Закъон афтӕ нӕ амоны», кӕнӕ та «закъоны сӕрты ахизӕн нӕй». Ӕмӕ закъонӕй куы кӕнон хьуыддаг, уӕд ма мӕ йӕ ’ххуыс та цӕмӕн хьӕуы? Сыгьд ыл ссӕуӕд, мӕнӕн мӕ хӕдзары хъуыддаг саразынӕн зиан чи у, уыцы закъоныл. Мӕ мард фенут, кӕд ӕз Темыркъайӕн ӕргомӕй нӕ загътон, закъоны сӕрты ахизынӕн дӕр лӕг хъӕуы, зӕгъгӕ, уӕд. Афтӕ ӕргомӕй йын ӕй бакъӕрцц ластон. Уый та уын уӕ Темыркъа. Бадты уӕвджытӕ Ладомӕ фӕлӕбурдтой ӕмӕ фынг иугуырӕй дӕр сдзолгьо-молгьо. Фӕстагмӕ куы ’рсабыр сты, уӕд дыккаг хистӕр ныхасы бар райста ӕмӕ сыстад: —Фынг мын хатыр бакӕнӕд, фӕлӕ Ладойы ныхӕстӕм мӕ дыууӕ хъусы пиллон удцзынц. Ирон лӕгӕн кӕддӕриддӕр къазнайы закъон йӕ фыд йӕ мадӕй дӕр хистӕр уыдис ӕмӕ йыл ды, Ладо, фӕстӕмӕ дӕ рыг калай, уый раст нӕу... Иннӕ ахӕм — Темыр. Бӕрӕг у, цӕмӕйдӕр ӕм хӕрам зӕрдӕ дарыс, уый, фӕлӕ ахъуыды кӕн. Иннӕтӕ цы зӕгъдзысты, уый сӕхи хъуыддаг у, фӕлӕ ӕз, иу ӕвзӕрӕй, афгӕ хьуыды кӕнын, ӕмӕ ды тынг ӕнӕуаг ныхӕстӕ фӕкодтай ацы фывджы уӕлхъус. Ӕмӕ ахъуыды кӕн... Дыккаг хистӕр йӕ ныхас нӕма фӕцис, афтӕ Ладо сыстад, айтӕ-уыйтӕ нал фӕкодга, фӕлӕ йӕ бандон иуварс ассыдга ӕмӕ сӕргуыбырӕй сӕхимӕ фӕцӕуӕг... ХӔДОЙНАГ —Иунӕгӕй куы бадыс, Цъыртти! Цом ӕмӕ ныхасмӕ нӕхи бавдисӕм. Дзибус, Цъыртги, зӕгъгӕ, кӕмӕ бадзырдта, уый йӕ къух ауыгьта. —Хӕстӕгдӕр уал рацу ӕмӕ мӕ разы абад.— Йӕхӕдӕг зивӕггӕнӕгау сыстад ӕмӕ уыцы ӕнӕбары Дзибусы размӕ рацӕуӕгау кодга. Йӕ къух ын райста — Уӕллӕй, ӕмбисондӕн дзуринаджы ӕнтӕф бонтӕ скодта,—загъта Дзибус —Нӕ насты сыфтӕм куы бакӕсис, уӕд дӕ зӕрдӕ бамӕгуыр уавд. Бытондӕр ӕрхаудгой: лӕг фӕзӕгьы, адон сӕхиуыл нал схӕцдзысты, уӕлхъӕдӕй бахус уыдзысты, фӕлӕ та... Тыаджын у, ӕвӕдза, нас дӕр. Дзибус йӕ хӕдоны уӕллаг ӕртӕ цӕппӕры суӕгъд кодга, ӕмӕ йӕ хьуьщджын риу байтом. Галиу дзыппӕй систа стыр бургомау къухмӕрзӕн ӕмӕ дзы йӕ дӕллагхъуыртӕ ныссӕрфта. —Ды мӕлӕты фидар дӕ ацы тӕвдӕн, Цъыртги. Ӕвӕццӕгӕн, дӕ къӕсхуырдзинад хуыздӕр у. —Е-е, Дзибус, мах бурунаты ахӕм бонтыл ахуыр стӕм. Уӕвгӕ... абон уый бӕрц тӕвд дӕр нӕу... Ды дӕхимӕ, ӕвӕццӕгӕн, донӕй дзӕбӕх фӕкастӕ. —Уӕллӕй, мӕ лымӕныхъо Цъыртти, лӕг ӕй ӕмбаргӕ дӕр бӕргӕ кӕны, фӕлӕ ӕнӕ донӕй та ӕппындӕр нӕ фӕразын ӕмӕ гьа... Дзибус уыцы уысм Цъырггийы цӕсгоммӕ куы бакастаид, уӕд ыл ахӕм ӕнӕуынондзинад федтаид, ӕмӕ зӕгьӕн дӕр нӕй. Фӕлӕ йӕ амондӕн йӕ хид сӕрфыныл фӕцис. Иуцасдӕр ма аныхӕстӕ кодтой дыууӕ лӕппулӕджы, ӕмӕ Дзибус куы бамбӕрста, йе ’мбал нӕ ацӕудзӕн, уый, уӕд Дӕлӕсыхмӕ иунӕгӕй араст. Цъыртти йӕ фӕдыл кӕсгӕйӕ баззад. Уый дӕр бӕргӕ фӕндыд Дӕлӕсыхы ныхасмӕ ацӕуын, фӕлӕ ацы номимӕ адӕмы размӕ нывыл бацӕуын дӕр нӕ уӕнды. Фондз азы размӕ ӕрбалыгьд ардӕм бурунатӕй. Ӕвӕджиау цӕрӕн бынат: лӕг дзы ницӕмӕй сфӕлмӕцдзӕн, фӕлӕ йыл ацы ном ныххуырста уыцы ӕнаккаг Мырзахъул ӕмӕ йын йӕ цард фенад кодта. Раст ӕм искуыдӕм фӕлидзыны фӕнд дӕр фӕзыны. «Фӕхудинаг мӕ кодта уыцы куыдзы тугӕй ӕхсад,— хъуыдытӕ кӕны Цъыртти.—Лӕг ацы номӕй кӕдӕм фӕлидза? Стӕй йӕ ӕндӕр ран дӕр куы базоной, уӕд мыггагмӕ афтӕ ралидзбалидз кӕндзынӕн?» Ӕмӕ та уӕззау хъуыдыты ахӕсты бахауд. —Хуыцау куы уаид, уӕд дын уыцы пъири бӕргӕ бамыр кӕнид,— сирвӕзт дзы хъӕрӕй.—Сволычы чи у, уый! Сволычы! Йӕ къухтӕ йӕ фӕсонтыл дзуарӕвӕрд, афтӕмӕй иуцасдӕр сӕ фӕскъул рацу-бацу кодта. Иу заман йӕ хъустыл кӕйдӕр хуыфын ауад. Аивӕй ракаст хуыфӕджы ’рдӕм, ӕмӕ дӕлӕ Дзибус тагьд-тагъд ӕрбацӕуы. Йӕ размӕ куы ’рбахӕццӕ, уӕд уыцы мӕстыйӕ ӕрлӕууыд ӕмӕ, йӕ дӕндӕгты мӕсты ӕлхьывд нӕ фехалгӕйӕ, ралӕмӕрста: —Хӕрӕг!.. Уый ӕхсӕны маринаг у, ӕхсӕны... Хӕрӕг! Цъыртти йӕм дисгӕнгӕйӕ хъусы, фӕлӕ дзургӕ ницы кӕны. —Акӕс-ма уыцы хӕрӕгмӕ!.. Уыцы фосмӕ!.. Уыцы хуымӕ!.. Дзибус йӕ дӕндӕгты ӕндӕгьд нӕ фехӕлдта ӕмӕ, йӕ былтӕ ӕнахуыр зылынтӕ кӕнгӕйӕ, фӕрсы: —Гъер, Зурапп, уымӕн куыд кӕнгӕ у? —Цӕуылдӕр тынг мӕсты дӕ, Дзибус, уый бӕрӕг у... Фзелӕ чи у уыцы хӕрӕг? Уыцы фос? Уыцы хуы? Уыйбӕрц маст дӕ чи бауагъта? —Уыцы хуыйӕ зӕгьын.-.Мырзахъулӕй... Куыддӕр ныхасы адӕмӕн арфӕ ракодгон, афгӕ дын мын куы фӕкӕнцд: «Ӕгас цу, уӕлӕсыхаг Насбыл!» Ӕз мӕхи нӕхъусӕгскодтон, фӕлӕ ма мӕ уый афтӕмӕйты уагьта?! Иу-ссӕдз хатгы йӕ фӕд-фӕдыл загьта: «Уӕд дын ацы Насбыл иу бон фӕцӕуы...» «Насбыл дын афтӕ...» «Насбыл йӕ усмӕ адӕмы раз сусӕгӕй бакӕсбакӕс кӕны...» Нал ӕмӕ йӕ нал уагъта, цалынмӕ йыл сахуыр сты, уӕдмӕ. Ӕмӕ адӕмы нӕ зоныс? Искӕуыл ахудынӕй хуыздӕр сын мацы ратт. Кӕмӕндӕрты ном сӕ зӕрдӕтӕм фӕцыд ӕмӕ мын дӕлӕ Хӕмӕтхъаны хуырым дзуры: «Дӕ хорзӕхӕй, Насбыл, тракторыл уыцы изӕр... Ха-ха-ха...” Дзибус йӕ хид асӕрфта ӕмӕ йӕ ныхас дарддӕр кодта: —Бауырнӕд дӕ, Зурапп, рафыхтӕн: мӕхи нал баурӕдтон ӕмӕ йыл мӕхи баскъӕрдтон. Адӕм нӕ куы нӕ баиргьӕвтаиккой, уӕд ын йе ’взӕр дӕндӕгтӕ базгъӕлдтаин... Мырзахьул та фӕцырд: «Фӕлӕуу-ма, Насбыл, куы ницыма загъта». Ӕз ӕм уыцы номы тыххӕй балӕбурдтон, уый та хъуыддаг ӕндӕрырдӕм бамбӕрста. Уӕвгӕ, «номӕвӕрӕг» уый йӕхӕдӕг уыдис, ӕз та... Кӕмӕндӕр, дам, йӕ бӕхыл йӕ бон нӕ цыд ӕмӕ йӕ саргъы надта...Ӕмӕ ӕз дӕр рацыдтӕн. Уӕд ма мӕ фӕстӕ чидӕр дзуры: «Уӕллӕй, ацы Насбыл диссаг у»... Мӕныл дӕр ном сбадт, Зурапп. Худинаджы ном. Зурапп ӕм хъусгӕ бӕстон фӕкодта, фӕлӕ йӕ дзыхӕй иунӕг дзырд дӕр не схауд. Дзибусӕн ма йӕ зӕрды цыдӕртӕ зӕгъын уыд, фӕлӕ. йӕ зонд аивта. Чысыл ма абадт, йӕ дӕндӕгтӕ ныкъкъӕс-къӕс кодтой ӕмӕ ма йӕ ныхасыл бафтыдта: —Ӕз ын, цы хъӕуы, уый бакӕндзынӕн. Уыцы зулдзых Мырзахъулӕн... Ӕмӕ ацыд. Зураппӕн йӕ зӕрдӕмӕ ном «Насбыл» цӕмӕйдӕр фӕцыд. Иннӕмӕй та йын Дзибусы маст ӕхсызгон уыдис, уымӕн ӕмӕ йӕм уый йӕ номӕй рагӕй нал сдзырдта. Иудадзыгдӕр “Цъыртти”, “Цъыртти” кодта. Ӕвӕццӕгӕн, уымӕ дӕр ацы ном хорз касти. Фӕлӕ йӕ ныр йӕхӕдӕг ӕвзары; уадз ӕмӕ йӕ уый дӕр бамбара. Ахӕм хъуыдытимӕ бадтис Зурапп сӕ хӕдзары фӕскъул. Уӕддӕр Мырзахъулмӕ йӕ маст къаддӕр нӕ кодта. Ӕвӕдза, уый Зураппы фӕндиаг фӕцис, зӕгъгӕ, уӕд йӕ хъустӕ хӕрӕджы хъустӕй даргъдӕр уаиккой, цӕмӕй йыл адӕм иугуырӕйдӕр худой... Дзибус та уыцы ифтыгьдӕй сӕхимӕ бахӕццӕ. Кулдуар йӕ къахӕй басхуыста ӕмӕ мидӕмӕ бацыд. Тыргьы йӕ размӕ фӕци сӕ дӕргьӕццон цинкӕ бедра ӕмӕ йӕ уыцы мӕстыйӕ йӕ туфлийы фындзӕй скъуырдта. Афтид бедра дзыгьал-мыгьул кӕнгӕйӕ кӕрты атылди суанг быруйы размӕ. Бедрайы хъӕрмӕ йӕ бинойнаг Сӕниат кусӕн хӕдзарӕй рагӕпп кодта: —Уӕууа, сӕ лӕппу! Мӕ уд мын мӕ къӕхтыбынӕй куы ахауын кодтай... Уынгӕ йӕ нӕ фӕкодтай? —Тыргъы бӕстастӕу у йӕ бынат?— цыдӕр ӕнахуыр тыхджын хъӕр фӕкодта Дзибус.—Йӕ уд ахауд... Кӕннодта дын цы зӕгъон... Дзаума сӕ йӕ бынаты ничи ’вӕры. Дзибус ма цыдӕртӕ зӕгъинаг уыдис, фӕлӕ уалынмӕ йӕ мад кусӕн хӕдзарӕй рацыд. —Лӕппу, хӕдзар дӕ сӕрыл цӕмӕн систай, уымӕн базонӕн нӕй? Ахӕмӕй дӕ куы никуы федтон, гормон, уӕд дыл абон цы ’рцыд? Ӕви искӕй бафӕзмыдтай? Дзибус йӕ мады ныхасмӕ сывӕллонау йӕ цӕстытӕ ӕруагъта. Стӕй кауы рӕбынӕй бедра ӕрбахаста, рагъхъӕды ауындзӕныл ӕй авӕрдта ӕмӕ йӕ уатмӕ бацыд. Мад йӕ чындзмӕ дзуры: —Лӕппу йӕ чемы нӕй, фӕлӕ йӕм ды ма смӕсты у, мӕ къона. Кӕд йӕ куысты... Уӕвгӕ, абон хуыцаубон у, йӕ куысты дӕр куы нӕ уыдис... —Куы нӕ мӕсты кӕнын, нана,— ӕнкъардӕй загъта чындз. Нал рацыд уыцы бон йӕ уатӕй Дзибус. Сӕниатӕн йӕ зӕрдӕ уӕддӕр нӕ фӕлӕууыд ӕмӕ цыдӕр ӕфсонӕй уатмӕ бауад. Дуар куыддӕр байгом кодта, афгӕ тамакойы фӕздӕгӕй йӕ хурхыуадындзтӕ ахгӕдтой. Фыццаг ӕм афтӕ фӕкаст, цыма уаты цыдӕр басыгъд, стӕй Дзибусы сынтӕгыл хуысгӕ ӕмӕ тамако дымгӕ куы ауыдта, уӕд йӕ худын нал баурӕдта ӕмӕ хуыфгӕ-хуыфын афтӕ: —Гъер, кхы-кхы, афтӕ куы зӕгъон, кхы-кхы, мӕ уд мӕ къӕхтыбынӕй ахауд, зӕгъгӕ, кхы-кхы, уӕд та мӕ хъӕры бын фӕкӕндзынӕ, фӕлӕ, кхы-кхы, ай цы у? Кхы-кхы... —Ницы... Сӕниат фӕскъулмӕ рудзынг байгом кодта, фӕлӕ тынг ӕнуд изӕр уыдис, ӕмӕ уымӕ гӕсгӕ тамакойы фӕздӕг змазлгӕ дӕр нӕ фӕкодта. Уӕд Сӕниат йӕхи хуыссӕнӕй тӕнӕг хьӕццул фелвӕста ӕмӕ дзы фӕздӕг ӕддӕмӕ тардта, цыма бындзытӕ сырдта, раст афтӕ. Дзибус йӕ бинойнагӕн фӕтӕригъӕд кодта, йӕхиуыл ӕрхудт ӕмӕ иу афон Сӕниаты йӕ фӕдджийӕ ацахста, йӕхимӕ йӕ ӕрбаласта. —Ныууадз-ма дӕ митӕ, уӕд та нӕм исчи ӕрбакаст... —Бахатыр мын кӕн, Сӕни. Мӕ уавӕр мын куы зонис, уӕд мӕ бамбарис... Мӕ хабар сӕ хӕрзтӕй нӕу... Ацы ныхӕстӕм Сӕниат фӕтӕрсӕгау кодга: —Ахӕм ныхас дӕ никуыма фехъуыстон. Уӕд ныл цы базллӕх ӕрцыд?! Цавӕр уавӕры кой кӕныс? Рак дӕм ис?.. —С-с-с! Цавӕр рак, ӕдылы къоппа* Мӕнӕ мӕ зӕрдӕ мастӕй байдзаг, ӕндӕр мӕм цӕй рак ис! Хъуыддаг куы ахицӕн уа, уӕд дын ӕй, чи зоны, дзургӕ дӕр ракӕнон. Раст уыцы уысм кӕртмӕ сӕ дыууӕ лӕппуйы ӕрбабырстой, ӕмӕ тыргъ хъӕр ӕмӕ худтӕй байдзаг. Сӕниат йӕхи атыдта ӕмӕ кӕртмӕ рацыд. Дзибус йӕ фӕдыл кӕсгӕйӕ арф ныуулӕфыд. «Ацы ӕнӕбайрайгӕйы тамако ныууадзон, зӕгьгӕ, фӕзӕгъын, фӕлӕ та йӕ уӕддӕр ногӕй цъирын райдайын. Мӕхи бынтон ӕруагътон... Бинонты зӕрдӕхудты дӕр ма бацыдтӕн... Хуыцау дзы ма сразы уӕд, мӕнӕн мӕ мастыдзӕкъул чи айдзаг кодта, уыцы Мырзахъулӕй!». Дыккаг изӕр адӕм Дӕлӕсыхы ныхасмӕ уыцы иу рӕстӕг ӕрбамбырд сты, цыма дзырдгонд уыдысты, афтӕ. Иу афон Мырзахъул дӕр йӕхи ныхасмӕ байста. Ӕнӕбарыгомау. Зивӕггӕнгӕ. Арвы кӕрӕтгыл афӕлгӕсыд ӕмӕ загьта: —Уӕллӕй, хава* та ӕгӕр ӕнтӕф хӕссы... Уе ’зӕр хорз ӕмӕ уе ’ппӕты дӕр райсомы хорзӕх уӕд’ —Ӕнтӕф дӕр ӕнтӕфы хуызӕн! —Тагъд хъуамӕ рӕстӕг асӕтта. —Наргхӕртгӕ ма сӕхиуыл куы схӕииккой... —Схӕцдзысты та. Ахӕм азтӕ ныл *Хава (бынӕттон дзырд) — боныхъӕд. арӕх кӕны. Чи зоны, ацы хур сын пайдадӕр у. Мӕздӕггаг зӕхх тыхджын у. Ахӕм ныхӕстӕ кодтой ныхасы бадджытӕ. Уалынмӕ ныхасмӕ фӕзынд Дзибус дӕр. Ацы лӕджы ӕрбацыд Мырзахъулӕй ӕхсызгондӕр никӕмӕн уыдис. —Дӕумӕ та цы зонд ис, Насбыл? Ацы тыхджын хур нартхӕртгӕн пайда уа? Дзибусӕн йӕ зӕрдӕ скафыд фырцинӕй. «А-а, мӕ лымӕн, дӕ бынатмӕ фӕцӕуыс»,— ахъуыды кодта лӕг. —Уымӕй нартхӕрттӕн сӕхи афӕрсын хъӕуы, мӕ уарзон номӕвӕрӕг. Фӕлӕ кӕд ном ӕвӕрыны фӕнд скодтай, уӕд хӕдойнаг дӕуӕй. Ныхасы бадджытӕн ацы хьуыды сӕ зӕрдӕмӕ фӕцыд. Мырзахьул дӕр йӕхинымӕр ахъуыды кодта, зӕгьгӕ, йын исты аслам хӕдойнаджы хабар иу-ссӕдз азы дӕргъы дӕндӕгтӕ асхъауынӕн бабӕздзӕн. Ӕмӕ дзуапп раттынмӕ фӕрӕвдз: —Гъемӕ цы мӕнг зӕгьыс? Ӕз ныртӕккӕ хӕдойнаг ӕлхӕнынмӕ цӕуын. Мырзахъул сыстад ӕмӕ сӕхимӕ аивгьуыдта. Уайтагьд фӕстӕмӕ рацыд ӕмӕ сӕ тӕккӕ бакомкоммӕ дуканимӕ бараст. Цыбыр рӕстӕджы фӕстӕ цыдӕр тыхтонимӕ фӕзынд ӕмӕ тагъд-тагвд ныхасмӕ ӕрбацыд: —Хуыцау хорз, ӕмӕ дукани мӕ тӕккӕ бакомкоммӕ сарӕзтой... Мӕнӕ дын ай та хӕдойнаг. Бур хъуымацӕй хӕдойнаг. Ӕмӕ-иу дардмӕ дӕр бӕрӕг дардзынӕ, дзурдзысты-иу, уӕлӕ Насбыл ӕрцӕуы, зӕгъгӕ,—ӕмӕ Мырзахъул йӕ тыхтон райхӕлдта. Абон Дзибус тынг хъӕлдзӕг уыди. Райста тыхтон ӕмӕ йӕ хъуыддагхуызӕй райтыгъта: —Ӕвзӕр хъуымац нӕу, фӕлӕ цыма гыццылгомау у... Цас дзы райстай? —Метр ӕмӕ ’рдӕг. Ӕнӕхъӕн метр ӕмӕ ӕнӕхъӕн ӕрдӕг,—загъта хъазгӕмхасӕн Мырзахъул. Дзибус та ныххудтис: —Мӕн ацы сӕвджынӕй хъӕуы къаддӕр-къаддӕр дыууӕ метры ӕмӕ ’рдӕг. Адӕмӕн ахӕм худӕджы хал бахауа сӕдзыхы. Ныккӕл-кӕл кодтой, фӕйнӕфӕйнӕ ныхасы ӕппӕрстой. Уӕд Мырзахъул ныхӕстӕн кӕрон скодта: —Ме ’хцайӕ ма чысыл аззад ӕмӕ дуканимӕ цӕуын. Ӕз ма йыл иу метр бафтаудзынӕн. Араст Мырзахъул дуканимӕ. Адӕм йӕ фӕдыл фӕйнӕ-фӕйнӕ ныхасы баппӕрстой. Ӕрмӕст Дзибус йӕхи ныхъхъус кодта. Уалынмӕ Мырзахъул фӕзынд. Базарӕгау кодта: —Ныр та ма мын цы зӕгъдзынӕ, гъей? Гъа, хӕлар дын уӕд! Тыхтон райхӕлдта ӕмӕ йӕ адӕммӕ ӕвдисы. Бирӕ ныхас акалдтой уыцы изӕр ныхасы уӕвджытӕ. Дзибус йӕ хӕдойнаг батыхта ӕмӕ йӕ ӕрӕвӕрдта. Уалынмӕ ныхасмӕ ӕрбацыд Зурапп. Мырзахъул нал фӕлӕууыд ӕмӕ афтӕ фӕкодта: —Цъыртти дӕр фӕзынд! Кӕдӕйуӕдӕй ма йӕ уынӕм. Ӕгас нӕм цу дӕ фӕрв сугтимӕ! —Уе ’зӕр хорз ӕмӕ фарн уӕ ныхасы! — цыма ницы фехъуыста, йӕхи афтӕ дардта Зурапп. —Уӕдӕмӕ, Мырзахъул, рӕстытӕ 5 Ныхасы къуыбылой нӕ кӕныс,—загъта Дзибус. — Кӕд раст лӕг дӕ, уӕд номӕвӕрӕггаг балхӕн Зураппӕн дӕр хӕдойнаг. Науӕд ын ӕз мӕхион дӕттын. Адӕм ныххор-хор кодтой, уый раст у, зӕгъгӕ. Нӕма басабыр сты, афтӕ Мырзахъул фӕхъӕр кодта: —Цӕй, нал ӕм дзурын уыцы номӕй, ӕнӕбайрайгӕ дзы скӕнут уӕ Цъырттийӕ. Абонӕй фӕстӕмӕ ма йӕм уыцы номӕй куы сдзурон, уӕд мӕ дзых бамыр уӕд. Ӕндӕр ма дзы исты ис?! Чысыл куы басабыр сты, уӕд уӕлӕсыхаг Тузар афтӕ бакодта: —Мырзахъул, хорзӕй дӕ зонӕм, бинонтӕ дарыс, уӕдӕ мыггаджы ӕхсӕн дӕр нымад дӕ. Йарӕбын, цас диссаг у дыккаг хӕдойнаг балхӕнын? Ӕз ӕй афтӕ ӕмбарын, ӕмӕ ды уый куы нӕ бакӕнай, уӕд ацы хъӕуы дӕ кад фӕкъахыр уыдзӕн. Тузар йӕ ныхас фӕцис. Ныхасы иуцасдӕр сыбыртт нал хъуысти. Мырзахъул цӕуыл хъуыды кодта, уый йӕхи йеддӕмӕ чи зоны, фӕлӕ сабыргай сыстад ӕмӕ та сӕхимӕ ацыд. Адӕмӕй иутӕ афтӕ ӕнхъӕл уыдысты, ӕмӕ нал рацӕудзӕн, иннӕтӕ та хъуыды кодтой, ӕхцамӕ ацыд. Мырзахъулы бинойнаг Хадизӕт уыцы рӕстӕг уисойӕ кӕрт марзта ӕмӕ йӕ мойы дыккаг хатт ӕрбацӕугӕ куы федта, уӕд фӕдис кодта: —Цӕй тагъд ӕрбацыдтӕ? Ӕви та искӕмӕн хӕдойнаг бахъуыд? Мырзахъул йӕхӕдӕг дӕр фыцгӕ кодта, ай та ма йын йӕ мастыл цӕхх акодта. Тыххӕй йӕ маст уромгӕйӕ лӕг хабар радзырдта. Бирӕ раныхасбаныхасы фӕстӕ сразы Хадизӕт ӕмӕ йын радта ӕхца. —Нал нӕм ис ӕхца. Гукк! Мӕнӕ сывӕллӕттӕн зымӕгмӕ къахыдарӕсӕн цы капеччытӕ фембырдтӕ кодтон, уьщон ма мӕм баззадысты, ӕмӕ дын дзы иунӕг суари дӕр нал ратдзынӕн. Уый та цавӕр хынджылӕггаг хӕдойнӕгтӕ ӕрхьуыды кодтат? Ӕви уӕ сӕрызонд цӕуын байдыдта? Ӕвӕццӕгӕн та дӕхи аххостӕ сты. Уӕдӕ мӕнӕн цӕуылнӕ исчи ӕлхӕнын кӕны хӕдойнаг? Мырзахъул уыцы мӕстыйӕ дука5* нигӕсмӕ ӕхца куы радта, уӕд ӕм уый цыдӕр дисхуызӕй бакаст ӕмӕ йӕ афарста: —Хӕдойнаг та дӕ хъӕуы? —О! Уӕйгӕнӕгсбарстадыууӕ метры ӕмӕ ’рдӕг хъуымац. Бӕстон ӕй батыхта ӕнӕ исты сдзургӕйӕ. Ӕмбӕрста, лӕг йӕ чемы кӕй нӕ уыдис, уый. Адӕмӕн сӕ каст дуканийы дуармӕ уыд, ӕмӕ Мырзахъул куыддӕр ӕдтыхтон ракаст, афтӕ худӕгӕй бакъӕцӕл сты; сӕ хъӕлдзӕг ныхас та стынг. Мырзахъул адӕмы кӕл-кӕл ницӕмӕ даргӕйӕ бацыд ӕмӕ уыцы ӕнӕдзургӕйӕ тыхтон Зурапмӕ радта. Стӕй ӕнудгомау хъӕлӕсы уагӕй баппӕрста: —Дӕуӕн уыйбӕрц хъуымац нӕ бахъӕудзӕн, ӕмӕ ма дзы цы баззайа, уый мӕм фӕстӕмӕ хӕццӕ кӕн. Адӕм ацы ныхӕстӕм бынтон бахъӕлдзӕг сгы. Тузар загъта: —Уӕллӕй, Мырзахъул, ды ӕххӕст лӕг дӕ! Мырзахъулӕн йӕ маст фӕкъаддӕр. —Цӕуыл худӕгӕй схастат уӕхи? Уе ’зӕр хорз! - бадзырдта ӕрбацӕуӕг Мысост. Адӕм ын уыцы худгӕ-худын арфӕ ракодтой. —Уӕллӕй, Зӕвӕт, ам цытӕ ӕрцыд, ды уый куы зонис, уӕд дӕ худынӕй къуыри дӕр нал банцаис,— загъта Дзибус. «Зӕвӕт», зӕгъгӕ, Дзибус кӕмӕ сдзырдта, уый йӕхи сонтӕй фӕтар кодта: —Уастӕн ын ӕй Хуыцау ма ныббарӕд, уыцы ном мӕныл чи сӕвӕрдта! Номӕвӕрӕг Мырзахъул уыдис, ӕмӕ дзы ӕз дӕр хай агурын. Ӕз ацы изӕр мӕ хӕдзармӕ нал ацӕудзынӕн, цалынмӕ мӕнӕн дӕр хӕдойнаг балхӕна, уӕдмӕ. Адӕм та ныххудтысты, хьазӕн ныхӕстӕн та кӕрон нал уыдис. Мырзахъул хъуыддаг кӕронмӕ нӕма бамбӕрста ӕмӕ уый дӕр йӕхи хъӕлдзӕгхуызӕй ӕвдыста. —Уӕллӕй, иу хатг ма дын ӕй зӕгьын, ды ам ӕмбийгӕ куыбакӕнай, уӕддӕр иу хӕдойнаг дӕр нал ӕлхӕнын. Хъазт хъазт у, фӕлӕ цыфӕнды хъазтӕн дӕр кӕрон вӕййы. Мырзахъул кӕд йӕхи хъӕлдзӕгӕй ӕвдыста, уӕддӕр ыл йӕ хъӕлӕс комдзог рацыд. Иуцасдӕр ницыуал сдзырдта, стӕй уӕд ныуулӕфыд ӕмӕ йӕ бадӕнӕй сыстад. —Уӕллӕй, адон ныхасгонд сты. Зӕххардыстӕн, ныхасгонд... Ныр ӕз хъазгӕйӕ цал номы радтон, уал хӕдойнаджы куы ’лхӕнон, уӕд мӕ улупайӕ хӕдзармӕ капекк дӕр нал бахӕццӕ уыдзӕнис. Ӕмӕ ацӕуынмӕ хъавыд. —Хъуыддаг кӕронмӕ ахӕццӕ кӕн, —сабыргай йӕм сдзырдта Тузар.—Хынджылӕг кӕнынц, цы кӕнынц, уый мах нӕ зонӕм, фӕлӕ йӕ кӕд райдыдтай, уӕд ӕй ды дӕр кӕронмӕ хынджы-лӕг кӕнгӕйӕ ахӕццӕ кӕн. Тузар ӕмбӕрста Мырзахъулы уавӕр ӕмӕ ма йӕ ныхасмӕ бафтыдта: —Кӕд дӕм ӕхца нӕй, уӕд дын ӕз цъындымӕ дӕттын... Тузар йӕ дзыпмӕ нывнӕлдта, смета дзы дыууӕ гӕххӕтты ӕмӕ сӕ аивӕй Мырзахъулмӕ радта. Стӕй фӕсус хъӕлӕсӕй загъта: —Мӕнӕн дӕр мӕ хӕрӕфырпы ракӕлракӕл нӕ цӕуы. Худинаг дӕ сӕрмӕ ма ’рхӕсс. Ӕмӕ дыууӕ лӕджы фӕхицӕн сты. Тузар сӕхимӕ ацыд, Мырзахъул та — дуканимӕ. Чысыл фӕстӕдӕр Мырзахъул дуканийӕ рацыд ӕмӕ уыцы ӕнкъардӕй сӕхимӕ бараст. Адӕмӕй чи цы хъуыды кодта, чи — цы. Фӕлӕ уалынмӕ дуканийӕ иу бӕрзонд лӕппулӕг рахызт ӕмӕ комкоммӕ ныхасмӕ ӕрбацӕуы. Йӕ галиудӕларм цыдӕртыхтон, афтӕмӕй. —Фарн уӕ бадты!— раарфӕ кодта ӕрбацӕуӕг. —Ӕгас цу, уазӕг, ӕмӕ фӕрнӕйдзаг у!—дзуапп ын радтой цалдӕрӕй. — Нӕ разы уал абад. —Нӕ, бадынтӕм мӕ не ’вдӕлы, тагьд кӕнын. Йӕд у... Бахатыр кӕнут, фӕлӕ уӕ ам Мысост чи уыдзӕн? Мысост рӕвдз фӕгӕпп кодта. —Уӕртӕ иу лӕг, Хӕдойнаг йӕ ном, уый дын... Йӕд... мӕнӕ ай ӕрбарвыста. Йӕхӕдӕг цыдӕр ‘нӕфӕразгӕйы каст кӕны ӕмӕ мын... йӕд... бафӕдзӕхста. —Цавӕр Хӕдойнаг? —Уӕртӕ дуканийы хӕдбакомкоммӕ чи цӕры, уый. Йӕд у... Диссаджы нӕмттӕ уӕм ис... Ӕз, йӕд у... дуканигӕсимӕ ныхас кодтон ӕмӕ йӕ ӕрбацӕйцӕугӕ куы федта, уӕд загьта: «Уӕргӕ та ӕрбацӕуы Хӕдойнаг». Ӕз, йӕд... Ахӕм ном мӕ цӕргӕ-цӕрӕнбонты никуы фехъуыстон. Дзибусы зӕрдӕ фырцинӕй скафыд, ӕмӕ лӕг нал фӕлӕууыд: —Лӕппу, ном ном у ӕмӕ йын кад кӕнын хъӕуы. Дӕ зӕрдыл бадар: хорз лӕгыл цы ном вӕййы, уый хорз ном у. —Ӕмӕ мын бахатыр кӕнут. Йӕд у... Ӕз уын уӕ нӕмттӕн цы зонын? Фӕлӕ... Хӕдойнаг?.. Бӕрӕг уыд, ацы ном ӕрбацӕуӕджы цыдӕр хъуыдыйыл кӕй бафтыдта, уый. Ӕвиппайды йӕ цӕсгом фӕрухс ӕмӕ загъта: —Акӕс-ма, йӕд у... Ай рагон ном у, ӕвӕццӕгӕн. Хӕдонтӕй мыггагдӕр куы ис. Йӕд у... Дзибус та йӕм нал фӕлӕууыд ӕмӕ йын йӕ ныхас фӕлыг кодта: —Лӕппу, цыма ӕгӕр дӕрдтыл ахӕныдтӕ. Афтӕ куы загътай, нӕ мӕ ’вдӕлы, зӕгъгӕ, ӕмӕ ныр сахатырдӕг «йӕд у-йӕд у» куы кӕныс. Дӕ ныхас Терчы дӕргъӕн куы ныццис...—Дзибус йӕхи фӕтар кодта ӕмӕ ма йӕ ныхасмӕ бафтыдта:—Мах нӕ нӕмтгӕн исты амӕлттӕ кӕндзыстӕм. Ӕрбацӕуӕг лӕппулӕг ма иу хатт хатыр ракуырдта ӕмӕ Мӕздӕджырдӕм араст. —Ай махӕн зонд амоны, къулыбадӕг,— сдзырдта йӕ фӕдыл Зурапп ӕмӕ ныххудт — Хӕдойнаг! Уый дын ном!.. Уӕдӕй фӕстӕмӕ Мырзахьулы ӕвӕрд нӕмттӕ ферох сты, фӕлӕ йӕхиуыл ног ном ныффидар — Хӕдойнаг. Раст зӕгьын хьӕуы, Мырзахъул худӕджы нӕмттӕ кӕуыл февӕрдга, уыдон “Хӕдойнаг” ныффвдар кӕныныл тынг бацархайдтой. Мырзахъул фыццаг йӕ номыл мӕсты кодта, фӕлӕ йыл цадӕггай сахуыр. Ӕцӕг-иу хатгай йӕ зӕрдӕйы цавӕрдӕр маст сабухта ӕмӕ-иу ахӕм заманты куы йӕхиуыл худтис, куы та мӕстӕй хӕлд уыцы ӕрцӕуӕг лӕппумӕ... уа уп	дч лх д* д* ><Г><Г><У>ЗГ>5Т><ГаЗТ>оУ эдик Хорз ма хъуыды кӕнын уыцы бон. Институты къӕнцылары мӕ диплом райстон ӕмӕ стыр уынджьГрдӕм фӕцӕйцыдтӕн. Мӕ размӕ фӕцис иу бӕрзонд, хӕрзконд сылгоймаг. —Бахатыр кӕн, дӕ хорзӕхӕй, тынг ӕхсызгон мӕ хъӕуыс,—сдзырдта мӕм ӕмӕ мыл йӕ цӕст аивӕй ӕрхаста сӕрӕй къӕхты бынмӕ.— Де ’ххуыс мӕ тынг хъӕуы, Хасан Георгиевич. —Бахатыр кӕн, хорз ус... Ӕз дӕ цыма нӕ зонын? —Нӕ мӕ зоныс, Хасан Георгиевич. Ӕз амырдыгон нӕ дӕн. Мӕ ном — Амалия Степановнӕ. —Ӕмӕ дӕ цӕмӕн хъӕуын, Амалия Степановнӕ? Ус бакатай кодта. —Куыд зӕгьон, уый дӕр нӕ зонын. Цӕвиттон, мӕ лӕппу математикӕйӕ «дыууӕ» райста ӕмӕ йын августы фӕлварӕн уыдзӕн. Рӕстӕг бирӕ нал баззад, уый та нырма йӕ чиныгмӕ кӕсгӕ дӕр нӕма ’ркодта. Фӕкӕс-ма йӕм, Хасан Георгиевич, дӕ хорзӕхӕй. Бауырнӕд дӕ, тынг хорз лӕппу у Эдик, фӕлӕ ӕппындӕр хъусгӕ никӕмӕ кӕны. Йӕ фӕстаг ныхӕстӕ мӕм тынг ӕнахуыр фӕкастысты. —Бахатыр кӕн, Амалия Степановнӕ,—загътон хъазгӕмхасӕн,—фӕлӕ ӕз никуы федтон, ӕппындӕр чи никӕмӕ хъусы, ахӕм хорз лӕппутӕ, ӕмӕ йын уымӕ гӕсгӕ баххуыс кӕндзынӕн. Амалия Степановнӕ загьта, дӕ алы урокӕн дӕр дын тынг хорз бафиддзыстӕм, зӕгьгӕ, фӕлӕ ӕз хъӕбӕрӕй ныллӕууыдтӕн мызды ныхмӕ. —Хасан Георгиевич,—бадис кодта Амалия Степановнӕ,— ӕнӕ мыздӕй кусгӕ та куыд? Дӕ рӕстӕг лӕвар цӕмӕн хъуамӕ хардз кӕнай? —Мӕ домӕнтӕ дын рагацау зӕгьын,—загътон ӕзфидарӕй.—Дӕлӕппу алы бон дӕр цӕудзӕн мӕнмӕ иу афон, стӕй иунӕгӕй; куы фенон, бынтон къуымых у, уый, уӕд ын ӕххуыс нал кӕндзынӕн. Стӕй дӕ зӕрдыл бадар: мызды тыххӕй не ’хсӕн ныхас дӕр хъуамӕ ма уа. Амалия Степановнӕ дыууӕ нал загьта. Зын бамбарӕн нӕ уыд, лӕппу ӕгоммӕгӕс ӕмӕ къӕйных кӕй уыдаид, уый. Ацы ӕртындӕсаздзыд лӕппуйы цард ӕнӕдиссаг нӕ уыд. Фыццаг урочы мын сӕ бинонты хабӕртгӕ кӕныныл фӕцис. Куыд рабӕрӕг, афтӕмӕй йӕ ныййарджытӕ ахицӕн сты цалдӕр азы размӕ. Ноджы лӕппу радзырдта, тынг хъӕздыг кӕй уыд: йӕ фыды ӕмӕ йӕ мадыфсымӕры бынтӕ уымӕн баззадысты. Иу хӕдзар Бакуйы, иннӕ — Калачы, ӕртыккаг хӕдзар та — Дзӕуджыхьӕуы. —Бакуйы мӕнӕй хъӕздыгдӕр нӕй,— загъта Эдик ӕппӕлӕгау. Лӕппу дзырдта ӕмӕ дзырдта. Мӕнмӕ ацы ныхас хорз нӕ каст. Ӕмӕ йӕ иу афон фӕурӕдтон: —Ардӕм цӕмӕн ӕрбацыдтӕ — уӕ хӕдзары хабӕртгӕ кӕнынмӕ ӕви ахуырмӕ? Лӕппу ахӕм дӕрзӕг ныхасмӕ фӕсыкк ӕмӕ загъта: —Ахуырмӕ... Бӕрӕг уыдис, лӕппуйӕн бирӕ хӕс-тӕджытӕ кӕй уыд ӕмӕ йӕм дзы иуӕй-иутӕ сӕхи кӕй ластой, кӕд сӕм уыцы егъау мулкӕй исты ӕрхауид, зӕгъгӕ. Лӕппу раджы базыдта ӕхцайы тых ӕмӕ йын тӕссаг уыд фехӕлынӕй. Нӕ фыццаг дӕрсӕн* тынг хорз ацыд. Эдик кӕд бынтон лӕмӕгъ уыд, уӕддӕр зӕрдӕргьӕвд разынд. Къуыри дӕр нӕма ацахуыр кодта, афтӕ иу бон уыцы хъуыддагхуызӕй махмӕ ӕрбалӕууыд. Тагьд-тагъд йӕ хабӕрттӕ радзырдта: хъуамӕ сӕхимӕ, Бакумӕ, ацӕуа. Ӕргом ныхасы къӕм нӕй: лӕппу мӕ зӕрдӕмӕ фӕцыд, уайтагъд ыл ацахуыр дӕн. Зӕгъынмӕ йын хъавыдтӕн, махмӕ цӕр ӕмӕ дын дӕ ахуырмӕ мӕ цӕст дардзынӕн, фӕлӕ мӕхи баурӕдтон, рӕстырдӕм мӕ куы нӕ бамбара, уымӕй тӕрсгӕйӕ. Бафӕндыд мӕ лӕппуйы мадмӕ *Дӕрсӕн — урок, хӕс. фӕцӕуын, лӕппуйы мемӕ ракӕнын, цӕмӕй ӕхца ӕмӕ сӕудӕджердзиналы кой мауал хъуса, цӕмӕй рӕзгӕ сабийы сыгьдӕг уд ма халой згӕхӕрд хъуыдытӕй. Фӕндгӕ мӕ бӕргӕ кодта, фӕлӕ мӕ бон та цы уыдис? Чи мын радта ахӕм бартӕ! Эдик ацыд, ӕз та хъуыдытӕ кодтон. Цымӕ цы кӕсы ацы лӕппумӕ фидӕны? Искуы ма фембӕлдзыстӕм ӕви нӕ? Уыцы изӕр бынтон ӕнӕнхъӕлӕджы хӕрхӕмбӕлд фӕдӕн Амалия Степановнӕимӕ. Бирӕ арфӕтӕ фӕкодта, радта мын сӕ адрис ӕмӕ мӕ тынг зӕрдиагӕй хуыдта Бакум ӕ. *** Рацыд цалдӕр азы. Иухатт хъуыддаджы фӕдыл уыдтӕн Бакуйы. Ӕмӕ сфӕнд кодтон Эдикы бабӕрӕг кӕнын. Цалынмӕ уыдонмӕ цыдтӕн, уӕдмӕ цы нӕ хъуыды фӕзынд мӕ сӕры. Мӕ гаччы нӕ уыдтӕн, мӕ зӕрдӕ тыхдзӕф кодта. Дуар байтом кодта Амалия Степановнӕ. Нал мӕ базыдта, фӕлӕ мӕ ном куы загътон, уӕд мыл тынг бацин кодта. Йӕ цӕстӕнгасӕй базыдтон, уыцы цины ма цавӕрдӕр ӕфсарм дӕр кӕй уыд, уый. —Кӕм ис Эдик? Цы кусӕг у?— сонт фарст ӕй акодтон. Амалия Степановнӕ уыцы фарстӕй фестъӕлфӕгау кодта, йӕ циндзаст цыдӕр фӕцис. Сындӕггай йӕ сӕр ӕруагъта ӕмӕ ӕрмӕст уӕд ӕрхъуыды кодтон, ай кӕддӕры хӕрзконд ӕмӕ хъӕлдзӕг Амалия Степановнӕ кӕй нал уыд, уый. Мӕхӕдӕг фефсӕрмы дӕн мӕ сонт фарстӕй. Амалия Степановнӕ мӕ фарстӕн дзуапп нӕ радта, фӕлӕ арф ныуулӕфыд, йӕ фӕллад цӕстӕнгас иуварс аздӕхта ӕмӕ загъта: —Ах, Хасан Георгиевич, мӕнӕй ӕнамонддӕр ацы дунейы нӕй. Иуцасдӕр ӕнӕдзургӕ алӕууыдыстӕм ӕмӕ уыцы цыбыр рӕстӕгмӕ цы нӕ ӕвирхъау хъуыды фӕзынд мӕ сӕры... —Ӕз абон ам Эдикы тыххӕй баззадтӕн. Куыд у дӕ лӕппу? Кӕм ис?— цыма мӕм стыр бартӕ уыд, уыйау фарстон ӕз. —Лӕппу...—ивазгӕйӕ сдзырдта сылгоймаг. — Лӕппуйӕ дӕр мын мӕ уд хордга, фӕлӕ ныр куы слӕг, уӕд та мӕ бынтон мары, ингӕнмӕ мӕ ныккӕсын кодта. Гыццыл ма куы уыд, уӕд ыл мӕ зӕрдӕ дардтон. Мӕнӕ, зӕгьын, байрӕза ӕмӕ фембаргӕ уыдзӕн. Фӕлӕ бонӕй-бонмӕ сӕфтмӕ цӕуы... —Ныртӕккӕ кӕм ис?—мӕхи нал баурӕдтон. —Цы? Ныртӕккӕ?—фӕтарст Амалия Степановнӕ. —Дӕ уазӕджы бадын дӕр нӕма скодтай?—райхъуыст фӕрссаг уатӕй ӕмӕ нӕм уыцы ныхӕстимӕ рацыд иу зӕронд лӕг. —Ӕз Степан дӕн, Амалияйы фыд. Базонгӕ уӕм. —Тынг ӕхсызгон мын у. —Уӕдӕ дӕ Эдик хьӕуы? Уый ныртӕккӕ рестораны искуы ис, ӕвӕццӕгӕн. —Ӕвӕццӕгӕн,—загьта Амалия Степановнӕ дӕр. Ӕз уыцы ныхӕстыл тынг бацин кодгон: фыддӕрӕй тарстӕн. —Нӕ йӕ зоныс, цавӕр рестораны уыдзӕн, уый?—бафарстон ӕз Степаны ӕмӕ, ард хӕрын, афӕнд кодтон кӕдӕмдӕриддӕр фӕцӕуын, Бакуйы ресторантыл се ’ппӕтыл зилын куы бахъӕуа, уӕддӕр. Ӕфсин хатыр ракуырдта ӕмӕ кӕдӕмдӕр ацыд. Мах Степанимӕ ныхӕстыл фестӕм. —Тагъд ӕй ардӕм хъӕуы,—фехъусын кодта Амалия Сгепановнӕ, йӕхӕдӕг балӕууыд фынг аразыныл. Степан ӕмӕ йӕ чызг куыд радзырдтой, афтӕмӕй Эдик галиу фӕндагыл ацыд сӕхи аххосӕй. Лӕппу аст къласы тыхтӕй-амӕлттӕй каст фӕцис ӕмӕ йӕ техникуммӕ радтой, фӕлӕ дзы ӕрмӕст дыууӕ мӕйы бафӕрӕзта. «Аивтой» йӕ ӕндӕртехникуммӕ, фзелӕ уый та йӕхӕдӕг ныууагъта. Ресторантыл зилын байдыдта цавӕрдӕр ӕнӕуаг лӕппутимӕ. Хӕдзармӕ афоныл нал цыд, йӕ мад ӕмӕ Степанмӕ фӕстӕмӕ дзырдта. Фӕстагмӕ йӕм сдзурын дӕр нал уӕндыдысты. Цалдӕр хатты бахауд милицӕмӕ, фӕлӕ та-иу ӕй сӕ зонгӕты руаджы суӕгъд кодтой. Ӕфсадмӕ цӕуын афон дӕр ӕрхӕццӕ, фӕлӕ Эдик сӕ хӕдзары баззад. —Бынтон дзӕгъӕлы, Амалия Степановнӕ. —Цы «дзӕгъӕлы», Хасан Георгиевич? —Бынтон дзӕгьӕлы агуырдтай уыцы ӕвдисӕндартӕ,—дӕрзӕгӕй загътон ӕз. —Мӕнмӕ гӕсгӕ, ды дӕхӕдӕг ӕнамонд кӕныс дӕ лӕппуйы дӕр ӕмӕ дӕхи дӕр. Ды афтӕ зӕгъыс, мӕ лӕппу мӕ разы уа. Фӕлӕ йын пайдадӕр нӕ уаид ардыгӕй искӕдӕм ацӕуын, исты куысты ныллӕууын? Цалынмӕ йӕ амы ӕмбӕлттӕй фӕцух уа, уӕдмӕ уый раст фӕндагыл нӕ ацӕудзӕн. Эдик хъуамӕ ног цард райдайа ӕмӕ иуварсӕй йӕхимӕ бакӕса, йӕхиуыл ӕрхуда. —Мӕнӕн ын мӕ бон ницыуал у. Нӕ мӕм хъусы. —Рауадз ӕй мемӕ Ирыстонмӕ ӕмӕ йӕ исты куыстыл бафтаудзынӕн. Йӕ мызд тадын ардӕм ӕрвитдзӕн... Кӕнӕ та йӕ ам ратт исты заводмӕ ӕмӕ дзӕгъӕл лекка ма кӕна. Ӕфсадмӕ куы ацӕуид, уӕд уый та ноджы хуыздӕр уаид. Амалия Степановнӕ басаст, йӕ лӕппуйы мӕнмӕ ацӕуын кӕй фӕндыд, фӕлӕ йӕ нӕ рауагъта. Ӕвӕццӕгӕн, ыл не ’ууӕндыд, мӕнӕй та ӕфсӕрмы кодта. О, сылгоймаг афтӕ арӕзт у: алчидӕр ын ӕрмӕст йӕ хорзы кой куы кӕнид, уый йӕ фӕнды, йе ’взӕрдзинӕдтӕ ӕмӕ сахъатдзинӕдтӕ та авд къоппы мидӕг ӕмбӕхсы. *** Эдик раст тымыгъау ӕрбабырста уатмӕ, мӕнӕ куыд фӕзӕгъынц, — дуар йӕ сӕрыл ӕрбахаста. Ӕз ӕй нал базыдтон, фӕлӕ мӕ уый йӕ хъӕбысы ныккодта. Цӕй лӕппу ма уыд, ӕнӕхъӕн хохыйас лӕг куы сси, уӕд. Йӕ бакаст афтӕ зӕрдӕмӕдзӕугӕ уыд, ӕмӕ бынтондӕр ферох кодтон, мӕ разы магусайӕ цӕлуарзаг, стилягӕ ӕмӕ ӕнӕуаг^адӕймаг лӕууыд, уый. Йӕ мад ын фӕрссаг уатӕй радавта бандон. —Фӕлӕуу-ма, Амалия Степановнӕ, гыццыл мӕ бауадз, хӕлӕг мын ӕй кӕныс? Уадз ӕмӕ алӕууа. Ехх, ӕвӕдза, ахуыргӕнӕджы зӕрдӕ дӕр мады зӕрдӕйы хуызӕн у: минуты размӕ дзы цы маст уыд, уый цыдӕр фӕцис. Чысыл фӕстӕдӕр мӕхиуыл ӕрхудтӕн. Ау, ӕз педагог куы дӕн, уӕд мӕ цӕстӕнгас куыд аивтон? Куыд хъуамӕ хатыр кӕнон ацы къуыдиппӕн? Цӕмӕн? Рӕсугъд, зӕрдӕмӕдзӕугӕ ӕмӕ хӕрзконд кӕй у, уый тыххӕй? Смӕсты дӕн мӕхимӕ дӕр, Эдикмӕ дӕр, йӕ мад ӕмӕ йӕ хӕстӕджытӕм дӕр. Ӕдзынӕг кастӕн лӕппумӕ. Кӕсгӕ йӕм кодтон, фӕлӕ йемӕ цӕуыл дзырдтаин, уый нӕ уыд. Нозт ӕмӕ ресторанты тыххӕй? Ӕви хӕлд чызджыты ӕмӕ лӕппуты тыххӕй? Ныр ӕз ам цы агурын? Фӕлтау куы нӕ ’рбацыдаин... Ӕдзынӕг кастӕн лӕппумӕ. Мӕ цӕстӕнгас, ӕвӕццӕгӕн, хорз нӕ уыд, ӕмӕ Эдик дзурын нӕ уӕндыд. Афтӕ ӕнӕдзургӕйӕ бадтыстӕм, ӕмӕ цас фылдӕр рӕстӕг цыд, уыйбӕрц фылдӕр мӕхиуыл мӕ зӕрдӕ худт. Кӕрӕдзийӕ дардӕй-дарддӕр кодтам уыцы ӕнӕдзургӕйӕ, мӕ хьуьщытӕ мӕ бынтон кӕдӕмдӕр ахастой. Амалия Степановнӕ уавӕр хуыздӕр ӕмбӕрста ӕмӕ ныхасы къуыбылой цадӕггай райхӕлдта. Дзырдтам цӕйдӕрты тыххӕй, хъуыды дӕр сӕ нал кӕнын. Фӕлӕ нӕ ныхасы сӕйраг цы уьщ, уый иууылдӕр ӕмбӕрстам ӕмӕ сындӕггай Эдикы хъуыддӕгтӕм рахызтыстӕм. Уыцы изӕр ӕнӕ хылӕй нӕ ахицӕн. Мад йӕ фыртӕн уайдзӕфтӕ кӕнынмӕ фӕцис. Дзырдта йын, мӕ цард дын радтон, ды та мӕ ницӕмӕ дарыс, фегад мӕ кодтай ӕнӕхъӕн Кавказы, зӕгьгӕ. Ӕмӕ бирӕ ӕцдӕр цыдӕртӕ. Лӕппу йӕм иуцасдӕр фӕхъуыста, стӕй йыл гуымиры хъӕр фӕкодта: —Райдыдтай та, мамӕ. Нал мӕ ныууадздзынӕ, ӕви цы хабар у! Уӕд та искӕмӕй фефсӕрмы кӕн. Степан ацыд йӕ уатмӕ, ӕмӕ хыл бауромын мӕнмӕ каст. Ӕз сыстадтӕн мӕ бынатӕй, ӕмӕ уӕд мад ӕмӕ фырты хъӕлӕба банцад. «Нӕ,—загътон мӕхицӕн,—ардыгӕй афтӕмӕй ацӕуӕн нӕй». Фӕлӕ куыд райдыдтаин мӕ ныхас, уый нӕ зыдтон. Ӕз бафиппайдтон, Эдик зынаргь сигарӕ ӕнувыдӕй куыд дымта, уый. «Кӕнӕ афтӕ ӕвзӕр ахуыр у, кӕнӕ та йӕ нервытӕ кафынц»,—ахъуыды кодтон мӕхинымӕр. —Ӕгӕр бирӕ дымыс, Эдик. Эдик хатыр ракуырдта ӕмӕ йӕ сигарӕ ахуыссын кодта. «Хъуыддаг афтӕ сӕфт нӕу»,— ахъуыды кодтон ӕз. Цыма мын исты хорз ракодта, афтӕ мӕм фӕкаст. Аныхӕстӕ кодтам, стӕй ӕз цӕуыныл ныллӕууыдтӕн. Амалия Степановнӕ мӕ тынг зӕрдиагӕй «иучысыл» урӕдта, фӕлӕ ӕз нӕ бакуымдтон. —Мӕнӕ мӕ Эдик ныхасӕн хъӕуы ӕмӕ иумӕ атезгьо кӕнӕм. Рацыдыстӕм уынгмӕ. Бирӕ фӕныхас кодтам. Раст ӕфсымӕртау. Фӕстагмӕ йын загьтон: —Мах, ӕвӕццӕгӕн, тагьд нал фембӕлдзыстӕм. Фӕлӕ не ’хсӕн хъуамӕ сусӕгдзинад ма уа. Мах демӕ цӕуыл баныхас кодтам, уый ӕххӕст кӕнын дӕумӕ кӕсы. Ме ’ххуыс дӕ истӕмӕн куы бахъӕуа, уӕд-иу ныффысс. Кӕддӕр хъысмӕт мах кӕрӕдзиуыл фембӕлын кодта. Уӕд ма ды хӕрз чысыл уыдтӕ ӕмӕ дӕ митӕн дзуапп дӕхӕдӕг нӕма лӕвӕрдтай. Ныр ды гъӕйтт лӕг дӕ ӕмӕ дӕхи дарын куы нӕ зонай, уӕд дӕ дзуапп бацагурдзысты кӕстӕртӕ. Нӕ уынаффӕ хорз у ӕмӕ йӕ сӕххӕст кӕн. Дзырд мын ратт. Эдик цӕуылдӕр ныхъхъуыды кодта йӕ дӕллаг былы кӕрон ӕхсынгӕйӕ. Фӕстагмӕ уыцы дызӕрдыгхуызӕй загьта: —Нӕ зонын, Хасан Георгиевич. Бӕлвырд ныхас... Кӕд мӕ бон бауа, уӕд... —Уый та цавӕр ныхас у: «нӕ зонын», «кӕд мӕ бон бауа»,—мӕхи йӕм нал баурӕдтон.—Кӕд афтӕ ӕнхъӕл дӕ, ӕмӕ мӕнӕн ӕндӕр куыст нӕй, ӕмӕ дӕ цӕхдоны мӕ дзул тулын, уӕд... Фӕлӕ ӕз дӕу тыххӕй баззадтӕн Бакуйы. Ӕнӕхъӕн изӕр ӕз демӕ ныхас кӕнын, ды та мын «нӕ зонын»-тӕ кӕныс. Мӕсты йӕм куыд кодтон, мӕ ныхас дӕр афтӕ фӕхъӕбӕр. Бамбӕрстон, ӕгӕр тызмӕг ӕмӕ дӕрзӕг ныхас кӕй кодтон, уый, фӕлӕ мӕхи нал урӕдтон. Эдик та сӕргуыбырӕй мӕ размӕ лӕууыд, йӕ дӕллаг был ӕхсыдта. Уӕд мӕхиуыл ӕрхудтӕн ӕмӕ ахъуыды кодтон: «Ныр ӕз ам уынджы астӕу кӕйдӕр лӕппуйыл цы аргъауын? Чи йын дӕн? Ныр куы фӕзила ӕмӕ куы ацӕуа, уӕд та?» Фӕлӕ Эдик лӕууыд ӕнӕдзургӕйӕ. —Хӕрзаг дӕм хардзау кӕсы, загъд дӕм кӕй кӕнын, уый. —Нӕ... —Уымӕй ӕвзӕрдӕр уавӕртӕ дӕр вӕййы. Хистӕр ӕмӕ загьдгӕнӕг кӕмӕн нӕй, уый та бынтон ӕнамонд у. —Уӕдӕ мӕнӕй амондджындӕр нӕй, —йӕ мидбылты бахудт Эдик. —Цӕмӕн? —Уымӕн ӕмӕ мӕм арӕх загъд кӕнынц. Мамӕ, папӕ, дада, ныр мӕм ды дӕр загьд кӕныс, Хасан Георгиевич. Уыдонӕй мӕн ничи ӕмбары, кӕд мӕм загъд фӕкӕнынц ӕмӕ мын зонд амонынц, уӕддӕр. Фӕлӕ мын дӕ ныхӕстӕ тынг хъыг сты. Нӕ мыл ӕууӕндыс. Ӕмбарыс мӕ, фӕлӕ мыл не ’ууӕндыс. Уый мын хъыг у. Тынг хъыг... Афтӕ дӕм кӕсы, ӕмӕ ӕз мӕ цардыл хъуыды нӕ кӕнын? Бӕргӕ бамбӕрстон мӕ рӕдыд, фӕлӕ ма цы гӕнӕн уыд. Эдик мӕм ӕндӕр ныхӕстӕм ӕнхъӕлмӕ каст, афтӕ йӕ бафхӕрдзынӕн, уый йӕ зӕрдыкӕрон дӕр нӕ уыд. —Ды дӕр мӕ ӕмбарыс,—загътон ӕз.—Ӕмӕ уый хорз у. Стӕй, иуӕй та, ӕвзӕр у. —Ӕвзӕр та цӕмӕй у?—фӕдис кодта Эдик. —Уымӕн ӕмӕ мах кӕрӕдзийы хорз бамбӕрстам ӕмӕ нӕм ныхасаг нал ис. Ныр кӕрӕдзийӕн хӕрзбон зӕгьӕм. Уыцы рӕстӕг трамвай ӕрбацыд ӕмӕ йӕм бахызтӕн. —Фысгӕ-иу кӕн. Хъусыс? Эдик трамвайы ӕрлӕууӕны ӕнкъардӕй баззад ӕмӕ йӕм мӕ фӕстаг ныхӕстӕ, ӕвӕццӕгӕн, нӕ фехъуыстысты. *** Рацыд та цалдӕр азы. Хаттӕй-хатт ма мӕ зӕрдыл ӕрлӕууыд. Ӕндӕр дзы хабар нӕ уыд. Ӕз дӕр ӕм нӕ фыстон. Иу бон мӕм нӕхицӕй куыстмӕ телефонӕй сдзырдтой ӕмӕ мын загътой, цавӕрдӕр бӕзджын фыстӕг дӕм ис, зӕгъгӕ. Кӕцӕй ӕмӕ кӕмӕй уыд, уый бафӕрсын мӕ сӕр не ’рцахста. Изӕры хъӕумӕ куы цыдтӕн, уӕд фыстӕг мӕ зӕрдыл ӕрлӕууыд ӕмӕ хъуыды кодтон, кӕмӕй уыдзӕн, ууыл. Уыцы бон цалдӕр хатты Эдик мӕ зӕрдыл ӕрлӕууыд. Уымӕй уа, цымӕ? Ӕмӕ мӕм фысгӕ куы никуы кодта. Стӕй йӕм, ӕнӕ гӕды ныхас, ӕнхъӕлмӕ дӕр нӕ кастӕн. Нӕ фӕлӕ цымӕ Эдик ацы бон мӕ зӕрдӕйӕ цӕуылнӕ хицӕн кӕны? Ӕвӕццӕгӕн, уымӕй у. Афтӕ хъуыдытӕгӕнгӕ бацыдтӕн нӕхимӕ. Фыстӕг разынд... Эдикӕй. Тынг диссаг мӕм фӕкаст, мӕ хъуыдытӕ мӕ кӕй нӕ фӕсайдтой, уый. Ӕхсызгон мын уыд фыстӕджы райст, стӕй дзы цы фыст уыд, уый дӕр. Цӕвиттон, Эдик ӕфсадӕй фӕстӕмӕ ӕрбаздӕхт ӕмӕ заводы кусын райдыдта. Нӕ фӕстаг ныхасы фӕстӕ заводы акуыста, стӕй йӕм ӕфсадмӕ фӕсидтысты. Куыд фыста, афтӕмӕй ӕфсады размӕ заводы куыст ӕппындӕр йӕ зӕрдӕмӕ нӕ цыд. Уарзгӕ та йӕ бакодта... ӕфсады куы уыд, уӕд. Эдикӕн йӕ фыстӕг хъулӕттӕ рауад. Алыхуызон чернилӕтӕй фыст. Ӕвӕццӕгӕн ӕй иу ӕрбадтӕн нӕ фӕци. Йӕ дыккагхай ма мӕ зӕрдыл хорз лӕууы, тынг ӕппӕлыд цавӕрдӕр старшина Белогорцевӕй. «Ӕфсады размӕ дӕр бирӕ, ӕгӕр бирӕ дымдтон тамако,—фыста Эдик.— Фӕлӕ йӕ уым ныууагътон. Ӕндӕр хос мын нӕ уыд. Хъуыддаг та афтӕ рауад. Махӕн нӕ старшина уыди Белогорцев, кубайнаг хъазахъхъӕй. Иу бон ӕз бонгӕс уыдтӕн ӕмӕ мӕ алыварс тамакойы ӕртхутӕг фӕкалдтон. Старшина дын уый ауыдта, цы! —Чи уыд? —Ӕз, ӕмбал старшина!—ӕгьдаумӕ гӕсгӕ йын дзуапп радтон. —Ӕз дӕр ма йын аххуыс кодтон, ӕмбал старшина!—фӕкодта ме ’мбал Потап Вторник. Мах дымгӕ иумӕ кодтам, фӕлӕ уый, мӕнмӕ гӕсгӕ, иу бапъироз дӕр зӕхмӕ нӕ аппӕрста. Старшина нӕм дисгӕнгӕ ныккаст, ӕмӕ йӕ бур рихитӕ змӕлын байдыдтой: уый мӕстыйы нысан уыд. Иннӕрдӕм азылд ӕнӕдзургӕйӕ. Ӕз цырд февнӕлдтон бапъирозты уӕлдӕйттӕм, фӕлӕ дын старшинайы бардзырд айхъуыстон: —Маракон, Вторник! Уӕ рӕттӕ-ма радтут Степановы ӕ! Радтам нӕ рӕттӕ, уӕдӕ цы. —Маракон, Вторник! Мӕ фӕдыл! Ацыдыстӕм йӕ фӕдыл. Уый нын белтӕ радта ӕмӕ нӕ быдырмӕ акодта. Белогорцев ахӕм лӕджы мыггаг у, ӕмӕ йӕ иунӕг уӕлдай ныхас скӕныны бӕсты зын куыстыл бафтау. Ницы дзуры. Цӕуӕм. Иу ран ӕрлӕууыдыстӕм ӕмӕ скъаманды кодта: —Ам скъахут фӕйнӕ метры ӕрфӕн дзыхъхъытӕ метры дӕргъӕнтӕ. Цыппор фондз минуты фӕстӕ мын фехъусын кӕндзыстут, куыст кӕй фестут, уый. Белогорцев ацыдис. Мах скъахтам дзыхъхъытӕ ӕмӕ йӕм бацыдыстӕм. Уый нӕ арвыста лӕггуыфмӕ. Ӕрбахастам лӕггуыф. —Уӕ бапъирозты баззайӕггӕгтӕ сӕвгӕнут ӕмӕ сӕ уыцы дзыхъхъыты баныгӕнут. Фыццаг ын йӕ бардзырд нӕ бамбӕрстам. Ау, цӕмӕн хъӕуы бапъирозты кӕрӕттӕ ахӕм арф ран ныгӕнын? Бапъирозты кӕрӕттӕм ахӕм кад кӕй ӕрхаудзӕн, уый мӕ фӕсонӕрхӕджы дӕр никуы уыд. Ахастам сӕ ӕмӕ сӕ хъазгӕ-худгӕйӕ ныгӕдтам. Уӕд дын Потап афтӕ куы фӕкӕнид: —Эдик, уӕдӕмӕ нӕ бапъирозтӕ дӕр баныгӕнӕм. —Уӕд уый та цӕмӕн?—бадис кодтон ӕз. —Нӕ бапъирозтӕ баныгӕнӕм ӕмӕ ныууадзӕм нӕ дымын. Зианы хос йеддӕмӕ ницы у. —Цытӕ дзурыс, цытӕ? Абон цыдӕр ӕнахуыр бон у. Иу мын бапъирозты баззайӕггӕгтӕ арф дзыхъхъы ныгӕнын кӕны, цыма мард ныгӕнӕм, уыйау, иннӕ та мын мӕ бапъирозтӕ ныгӕнын кӕны, нӕ дымын, дам, ныууадзӕм. —Эдик, мӕнмӕ гӕсгӕ, дӕу старшина уарзы, кӕд дӕм загъд фӕкӕны, уӕддӕр. Ӕмӕ йын тынг ӕхсызгон уаид, дӕ тамако дымын куы ныууадзис, уӕд. Иудзырдӕй, дӕу куыд фӕнды, афтӕ, фӕлӕ мӕнӕй абонӕй фӕстӕмӕ дымӕг нал ис. Уыцы ныхӕстимӕ ме ’мбал йӕ бапъирозты къопп систа ӕмӕ йӕ дзыхъхъы ныппӕрста. Уый ахӕм адӕймаг у, ӕмӕ куы сфӕнд кӕна, уӕд хивӕнды дзӕкъул у. Стӕй уӕлдай митӕ нӕ уарзы. Ӕз бадтӕн ӕмӕ хъуыды кодтон. Мӕ зӕрдӕ мӕхиуыл нӕ дардтон. Ноджыма уый хӕд размӕ ӕнӕхъӕн мӕйваг балхӕдтон бапъирозтӕ ӕмӕ мӕм ӕвгъау кастысты. Хъуыды ма кӕныс, Хасан Георгиевич, иухатт дын афтӕ куы загътон: «нӕ зонын, кӕд мӕ бон бауа»? Уӕд мӕм ды тынг хӕцыдтӕ. Хъыг мын уыд де ’фхӕрд. Фӕлӕ ныр, дзыхъхъы кӕрон бадгӕйӕ, уыцы ныхас мӕ зӕрдыл ӕрбалӕууыд. Ӕмӕ уӕд ӕз дӕр мӕ бапъирозты къопп баныгӕдтон, иннӕтӕ та ме ’мбӕлттыл байуӕрстон. Уӕдӕй нырмӕ нал дымын. Къазармамӕ бацыдыстӕм ӕмӕ куыд ӕмбӕлы, афтӕ фехъусын кодтон: —Ӕмбал старшина! Дӕ бардзырд дын сӕххӕст кодтам, куыд ӕмбӕлы, афтӕ. Уый дын куы фӕтар кӕнид йӕхи: —Цавӕр «куыд ӕмбӕлы афтӕ» у уый та? Бардзырдтӕ хъуамӕ кӕддӕриддӕр куыд ӕмбӕлы, афтӕ ӕххӕстгонд цӕуой. Старшина уыцы дзырдтӕн уӕлдай фенхъӕлдта. —Бахатыр кӕн, ӕмбал старшина,— загъта Потаи Вторник.—Уыцы дзырдтӕ уый амонӕг сты, ӕмӕ бапъирозты баззайӕггӕгтӕ баныгӕдтам. Ныгӕд ӕрцыдысты нӕ тамакотӕ дӕр, ӕмӕ мах абонӕй фӕстӕмӕ нал дымӕм. Старшина Белогорцевӕн уыцы ныхӕстӕм хъусгӕйӕ йӕ рихитӕ куыддӕр фӕйнӕрдӕм фӕцыдысты: бахудт. Ехх, цавӕр хорз адӕймаг у, ӕвӕдза, Белогорцев! Ӕз ӕй раст мӕ мад, мӕ фыды бӕрц уарзын. Бахатыр кӕн, Хасан Георгиевич, ӕгӕр бирӕ дӕм фыссын. Ныр дӕм алчидӕр уыйбӕрц куы фысса, уӕд уыдон кӕсын дӕр хъӕуы. Зӕрдиаг саламтимӕ Эдуард. Р.8. Мамӕ цалдӕр хатты мӕ рӕзты ӕрбауад ӕмӕ мӕм цыдӕр ӕнӕууӕнк каст кӕны. Ӕвӕдза, Хасан Георгиевич, мӕ номӕй ӕфсӕрмы кӕнын. «Эдик» цӕй ном у? Ацы ном мыл чи сӕвӕрдта, уый мӕ тӕригъӕд фӕхӕссӕд». Ацы фыстӕг мӕнӕн тынг ӕхсызгон уыд. Бакастӕн ӕй мӕ мадӕн дӕр, ӕмӕ йыл уый дӕр бацин кодта. Дыууӕ-ӕртӕ боны рацыдаид, афтӕ райстон дыккаг фыстӕг Бакуйӕ. Ацы хатг фыста Амалия Степановнӕ. Йӕ лӕппуйы хабӕрттӕ мын фӕдзырдта. Йӕ зӕрдӕ дзы буц уыд ӕмӕ йӕ цингӕнгӕйӕ мӕнӕн дӕр фехъусын кодта. «Хъуыды ма кӕндзынӕ, Хасан Георгиевич, куыд ӕнӕкӕрон бирӕ уарзтон мӕ лӕппуйы. Фӕлӕ уый хорз уарзондзинад нӕ уыд. Мӕхӕдӕг ӕй халгӕ кодтон, уый не ’мбзерстон. Мӕн фӕндыди, иннӕ сывӕллӕттӕй хуыз-дӕр куы уыдаид, уый. Эдик та, фыддӕрагӕнгӕнӕгау, фӕстейы баззад. Кӕд цыфӕнды ӕхцаджын уыдыстӕм, уӕддӕр лӕппу ӕхцайыл ӕнувыд нӕ уыд. Ӕмӕ йӕ уый фервӕзын кодта. Хъуыды ма кӕндзынӕ, Дзӕуджыхъӕуы ды дӕ куыстӕн мызд куы нӕ бакуымдтай, уый. Уыцы хъуыддаг йӕ зӕрдӕмӕ арф ныххызт ӕмӕ йын дунейыл дӕуӕй зынаргъдӕр ничиуал уыд. Стӕй хъуыддаг ӕрмӕст ӕхцайыл дӕр нӕу. Йӕ царды ма ноджыдӕр иу дӕ хуызӕн адӕймагыл фембӕлд. Уый та уыд старшина Белогорцев. Ӕфсадмӕ ацыд Эдикӕн тынг феххуыс. Тынг. Уӕд мын знон Эдик афтӕ зӕгъы: «Мамӕ, дӕ сӕр мӕн тыххӕй урс-урсид адардта. Мӕ мастӕй базӕронд дӕ, фӕлӕ ма йын исты хос ис?» Ӕвӕдза, нырма сывӕллон у, сывӕллон. Ӕз ын худгӕйӕ афтӕ бакодтон: «Ныры хуызӕн мын хорз куы уай, стӕй мын мӕ чындз дӕр хорз куы уа, уӕд фӕстӕмӕ сног уыдзынӕн». Уый фӕстӕ мӕхӕдӕг бирӕ фӕкуыдтон. Ахӕм ӕнӕсӕрфат фыстытӕ кӕй кӕнын, уый тыххӕй хатыр курын. Ацы хатт мӕ циныл кӕуын... Мӕ фысты сӕр дын нӕма загътон. Эдуардӕн хъуыддаг кӕнӕм ӕмӕ нӕм6 Ныхасы къуыбылой иу фӕзын де ’мбӕлттимӕ. Ма фӕзивӕг кӕн, дӕ хорзӕхӕй. Эдуард дӕу ӕмӕ Белогорцевы тынг зӕрдиагӕй хоны. Бацин кӕнут, уӕ хорзӕхӕй, мах циныл. Цы бон уыдзӕн, уый дӕм ныффысдзынӕн, ӕмӕ нӕм ӕнӕ фӕзынгӕ ма фӕу». Ӕхсызгон та куыд нӕ у, дард ранӕй ахӕм бузныджы ныхӕстӕ фехъусын. Ахуыргӕнӕджы амонд цы у? Йӕ ахуыргӕнинӕгты хъысмӕт, уыдонӕн сӕ ныййарджыты арфӕтӕ. О, фӕлӕ хуынд хуынд у, ӕмӕ куыд кӕнон? Рӕстӕг кӕм ис? Уӕвгӕ, ахуыргӕнӕгӕн та уӕлдай рӕстӕг кӕд вӕййы? Цӕуон ӕви нӕ? Эдуарды хъысмӕт ӕнгом баст ӕрцыд мӕ цардимӕ, кӕд ӕй ӕрмӕст цалдӕр уынды йеддӕмӕ нӕ фӕкодтон, уӕддӕр. Цӕуын хъӕуы... Ӕнӕмӕнг... Ноджы ма цӕмӕн, уый зонут? Тынг мӕ фӕнды Белогорцевы фенын. Кубаны цӕугӕдоны былӕй Бакумӕслужбӕмӕ чи ’рбацыд ӕмӕ фӕсивӕды цардӕн ахӕм егъау ахъаз чи кӕны, уый фенын мӕ тынг ӕрфӕндыд. Иуцасдӕр рӕстӕг старшина Белогорцев мӕ сӕрӕй нал хицӕн кӕны. Ӕз та ахӕм лӕмӕгъ адӕймаг дӕн, ӕмӕ мыл мӕ фӕнд тых кӕны. Исты бакӕнынвӕнд куы скӕнын, уӕд ӕй мӕ бон ныууадзын нал вӕййы. Афтӕ куы нӕ бакӕнон, уӕд та алы бон фӕсмонгонд вӕййын, мӕхи фӕхӕрын. ӔРТЫККАГ АРГУМЕНТ Сӕрдыгон рог дымгӕ хӕхтӕй урс мигьты къуымбилтӕ бӕрзӕндты хаста. Раст цыма фӕсхох искуы ӕмбӕхст уыдысты ӕмӕ сӕ уырдыгӕй чидӕр цадӕггай цӕгатмӕ ӕрвыста. Абысал арвмӕ скӕс-скӕс кодта ӕмӕ цӕмӕдӕр гӕсгӕ йӕ лӕппуйы бонтӕ йӕ зӕрдыл ӕрлӕууыдысты. Хорз ма хъуыды кӕны, арвмӕ-иу куы касти, уӕд-иу ӕм кӕддӕриддӕр зарын цыди. Ӕвӕдза, йӕ разы ничи ис, уӕд-иу ын зарынӕй бафсӕдӕн нӕ уыди. Ай-гьай... Рӕстӕг цӕуы. Ома зӕронды кармӕ йӕ нырма бирӕ хъӕуы, фӕлӕ зноны лӕппу дӕр нал у. Цыппор дыууӕ азы дӕр мӕнӕ не сты. Афтӕ хъуыдытӕ кӕнгӕйӕ, Абысал стыр уынгмӕ бахӕццӕ, рахизырдӕм фӕзылд ӕмӕ сындӕггай фӕцӕуы. Цӕугӕ-цӕуын йӕ костюмы галиу дзыпп цалдӕр хатты асгарӕгау кодта: —Дӕ фӕндаг раст, хицау! Абысал дзурӕгмӕ сонт каст фӕкодта. —А-а-а, Салам, дӕ хъуыддаг раст! Салам дзырдарӕхст лӕг уыдис ӕмӕ та ацы хатт дӕр фӕрӕвдз. —Ӕз дӕм раст да-а-лӕ тигъы бырынкъӕй кастӕн... Исты кӕныс, мыййаг? —Цӕмӕн зӕгъыс? Мӕ хуыз дӕ зӕрдӕмӕ нӕ цӕуы? —Йарӕбын, ӕз дӕм уыцы лыстӕгӕй фӕкастӕн ӕмӕ бафиппайдтон, дӕ къух цалдӕр хатты дӕ зӕрдӕйыл кӕй ӕрхастай, уый. Ды дӕхӕдӕг уынгӕ дӕр никӕй кӕныс,— хъазгӕмхасӕн, фӕлӕ ӕлхыскъгӕнӕгау загъта СаламРаст, хицауӕн куыддӕриддӕр ӕмбӕлы, афтӕ. Абысал ацы ныхӕстӕм фӕхъӕлдзӕг. —Ӕ-ӕ-ӕ, уый афтӕ ’нӕрхъуыдыйӕ... Ма мын тӕрс, ницы мын у. Фӕлӕ ды та цы ахъуыды кодтай? Дӕ зӕрдӕ истӕмӕ фехсайдта, брутаг Шерлок Холмс? Ныхӕстӕ кӕнгӕйӕ дыууӕ лымӕны газетты киоскмӕ базылдысты, ӕмӕ Абысал цалдӕр газеты райста. —Цӕй, нырма нын рӕстӕг ис ӕмӕ уал ам искуы абадӕм. Ӕрбадтысты дыууӕ хӕлары кӕройнаг бандоныл ӕмӕ газеттӕм уӕлӕнгӕйтты ӕркӕстытӕ кодтой. Ӕвиппайды Абысал йӕ газет ӕруагьта: —Саламбег, футболмӕ ма фӕцӕуыс? Ӕви йӕ ды дӕр ныууагътай? Салам иннӕрдӕм азылд, цыма уымӕ нӕ дзырдта, афтӕ. Ӕмӕ дард кӕдӕмдӕр кӕсгӕйӕ загъта: —Ӕмбал мын нал ис. Фӕлӕ «Рӕстдзинад»-ы цы таблицӕтӕ вӕййы, уыдон ралыг кӕнын. Кӕд дӕ фӕнды, уӕд бафӕрс ӕмӕ дын зӕгъдзынӕн, кӕцы командӕ цы бынаты ис, уый. Ноджы дын радзурдзынӕн, командӕтӕй кӕмӕ цал гӕбӕлы ис, уый дӕр...— Салам йе ’мбалмӕ разылд.—Нӕ, фӕлӕ мӕ фӕрсгӕ та цӕмӕн кӕныс? Абысал газетмӕ ацамыдта: —Мӕнӕ хъусынгӕнинаг уыныс? Хонынц нӕ футболмӕ. Цӕуӕм? Салам йе ’мбалмӕ кӕсгӕйӕ йӕ мидбыл бахудт: «Ай цавӕр мӕрддаг лӕг у: иу-ӕртӕ азы йӕ футбол мӕ куы нал равдӕлд, уӕд ыл ныр цы ’рцыд?» —Нӕ лӕппуйы бонтӕ ӕрымысӕм, зӕгъыс? Итгӕг хорз, мӕ лымӕнлӕггаг. Ӕз дӕм раст мӕнӕ ацы тигъыл изӕры фӕскуыст ӕнхъӕлмӕ кӕсдзынӕн. Раздӕр-иу куыд цыдыстӕм, афтӕ та ацӕудзыстӕм. Бӕрӕг уыд, Абысалы фӕндон ын йӕ зӕрдӕ кӕй балхӕдта, уый. Иучысыл ма абадтысты, стӕй сыстадысты ӕмӕ фӕйнӕрдӕм ацыдысты. Саламӕн йӕ сӕрӕй нӕ хицӕн кодта йе ’мбалы ныхас. Футбол... Кӕддӕр-иу стадионмӕ иумӕ цыдысты, фӕлӕ йӕ фӕстаг аз бӕндӕнӕй дӕр нал аластаис. Нӕ мӕ ’вдӕлы, зӕгъгӕиу, загьта. Уӕд ыл ныр цы ’рцыд? Равдӕлдис ӕй? Ӕви исты хабар ӕрцыд? Ӕмӕ уӕд цы? Афтӕ куы дзырдтой, уӕлдӕр бынатмӕ йӕ ивынц... Ницы бӕлвырд хатдзӕгмӕ ӕрцыд Салам. Изӕры адӕм стыр цъӕх хӕдзарӕй куы рагуылф кодтой, уӕд тигъмӕ фыццаг Салам ӕрбацыд. Уалынмӕ Абысал дӕр ӕнкъардӕй фӕзынд. —Бахатыр кӕн, дӕ хорзӕхӕй, Салам, фӕлӕ та мӕ хъуыддаг абон дӕр фӕсыкк. Хицаумӕ мӕ цӕуын бахъуыд... Абон дын иунӕгӕй цӕугӕ ӕрцӕудзӕн. Иннӕ хатг, ӕнӕмӕнг... Салам бахудт ӕмӕ йӕ къух ауыгъта: —Ӕмӕ цы ’рцыди? Ӕртӕ азы куы бафӕрӕзтон, уӕд цалдӕр боны цы сты? Мӕнӕй уый аивгъуыдта. Салам ӕмбӕрста, йе ’мбал цыдӕр фӕнд кӕй скодта, уый, фӕлӕ цы, уый базонынӕн ницы амал уыдис. Ахъуыды кодта, Абысал ӕй йӕхӕдӕг иу бон дзурдзӕн, зӕгъгӕ, ӕмӕ араст. *** Абысал уыцы иу растӕй министры кабинетмӕ бацӕуӕны балӕууыд. —Ам ис?—бафарста секретарь!. Секретарь йӕ сӕр гӕххӕттытӕй исгӕ дӕр не скодта, афтӕмӕй цыбыр дзуапп радта: -О. —Нӕ мӕ агуырдта? —А-а, уый ды куы дӕ, Абисал Кизилбекович,—скасти ӕрбацӕуӕгмӕ министры секретарь.—Сафарби Будзиевич дӕ агуырдта. Абысал йӕ мидбылты бахудӕгау кодта ӕмӕ министры кабинеты дуарыл бахызт. —А-а-а, Абысал, ӕгас цӕуай! Йӕ ном историмӕ кӕмӕн бацӕудзӕн, уыцы оригинал... Цӕугӕ та кӕй бакӕндзӕн, уый ӕппындӕр дызӕрдыггаг нӕу. —Уагӕры ахӕм оригиналондзинадӕй цы ракодтон? —Цы ракодтай, зӕгъыс? Ахӕмӕй ницы, фӕлӕ дӕм дзы ис, мӕ лымӕн.—Сафарби ныуулӕфыд ӕмӕ фӕлладхуызӕй йӕхи фӕстӕмӕ йӕ бандоныл ауагъта. Иучысыл афтӕ абадт, стӕй йӕхиуыл схӕцыд ӕмӕ размӕ рагуыбыр кодта; йӕ разы цы цъӕх ставд кърандас уыдис, уый систа ӕмӕ йӕ ратул-батул байдыдта йӕ дыууӕ армы ӕхсӕн.—Абысал, айфыццаг дын загътон, мӕ зӕрдӕ дӕ ӕндӕр куыстмӕ раивын ис, зӕгъгӕ. Уый фӕстӕ ныхас кодтам Министрты Советы, ӕмӕ разы сты... Цӕвиттон, ӕз дӕ мӕхицӕн хӕдивӕгӕй равзӕрстон, ды та мын дӕ курдиат мӕ быны фӕтъыстай. Ӕргом ныхасы къӕм нӕй: мӕныл, мыййаг, дӕ зӕрдӕ истӕмӕй худы? Абысал йӕ мӕллӕг цӕсгом йӕ рахиз къухӕй ӕрсӕрфӕгау кодта. —Цӕмӕн зӕгьыс? Ам зӕрдӕхудтӕн йӕ кой дӕр нӕй. Уый нӕ, фӕлӕ дын ӕз бузныг зӕгьинаг дӕн... Ды мӕ дӕхицӕн хӕдивӕгӕй кӕй равзӕрстай, уый мӕнӕн тынг ӕхсызгон у. Фӕлӕ... Ам хъуыддаг афтӕ у: мӕ раздӕры куыст мӕ зӕрдӕмӕ фылдӕр цыдис. Раздӕр мӕм ахӕм фӕвд уыдис: ӕрмӕг ӕрӕмбырд кӕндзынӕн ӕмӕ мын дзы кӕд исты чиныггонд ныффыссын бантысид. Ацы куысты мӕ уыцы темӕмӕ ӕппындӕр нал ӕвдӕлы. —Ау, ӕмӕ уый ӕртӕ азы фӕстӕ сбӕрӕг кодтай?.. Стӕй цард афтӕ арӕзт дӕр нӕу, ӕмӕ кӕй кӕм фӕнды, уым куса. Алкӕуыл дӕр исты хӕс ӕвӕрд вӕййы. Темӕ, зӕгъгӕ, зӕгьыс, ӕмӕ дын ацы куысты ӕрмӕг ӕмбырд кӕнынӕн хуыздӕр фадӕттӕ куы ис. Абысал цыма ацы фӕстаг ныхӕстӕ хъусгӕ дӕр нӕ фӕкодта, афтӕ рудзынгмӕ ӕдзынӕг кӕсгӕйӕ баззади. Ӕмӕ уӕд Сафар йӕ ныхасыл бафтыдта: —Уӕвгӕ ныр алчи йӕхи фӕндиаг куыст куы агура, уӕд цыма ӕгӕр арф бауайдзыстӕм, афтӕ мӕм кӕсы. —Сафарби, дӕ ныхас иуӕй раст у, фӕлӕ ӕмтгӕй райсгӕйӕ та иуыл раст дӕр нӕу,—сагьӕсгӕнӕгау дзырдта Абысал.—Ӕрмӕг ӕмбырд кӕнынӕн, чи зоны, ӕцӕгӕй дӕр ам фадӕтгӕ хуыздӕр сты, мардӕрцыды хъуыддаг уый у, ӕмӕ мын уыцы темӕйӕн рӕстӕг ӕппындӕр нал ис. Ӕз ныр цы куыст кӕнын, уым бирӕ чидӕртӕ тынг хорз сарӕхсдзысты... Иуцасдӕр ахъуыды кодта Сафарби, Стӕй та фӕлладхуызӕй загьта: —Ӕз дын мӕ хъуыды ӕргомӕй загьтон. Ды дӕр-ма иу хатт ахъуыды кӕн. Абысал ӕм дисгӕнӕгау бакаст, фӕлӕ уый йӕ ныхас ахӕццӕ кодта: —Ахъуыды кӕн, Абысал. Тагъд дон фурды не ’ййафы... Фӕлӕ дӕ тыххӕй дӕр куыд хъуамӕ бауромон? Ӕз фыццаджы-фыццагдӕр куысты тыххӕй хъуыды кӕнын ӕмӕ ма дӕ иу хатт курын: ахъуыды кӕн... Иннӕ бон Абысал министрмӕ телефонӕй бадзырдта, ӕмӕ йын уый цыдӕр ӕнӕуд хъӕлӕсы уагӕй дзуапп радта: —Гъемӕ кӕд афтӕ скарстай, уӕд ма дын цы кӕнон? Ӕцӕг дӕ раздӕры куысты лӕг ис, фӕлӕ дӕ кӕдӕм фӕнды, уый зӕгъ. Ӕрмӕст ма дын иу хатт зӕгьын: дӕлдӕр куыстмӕ йӕ бицьинӕг чи тоны, ахӕм адӕймаг ӕз амӕй размӕ никуы федтон. Гъемӕ афтӕ дӕр фӕуӕд... Кадрты хъуыддаг дӕхӕдӕг иттӕг хорз зоныс ӕмӕ дӕхицӕн куыст равзар. Мӕнырдыгӕй дзы ницы къуылымпы уыдзӕн. —Сафарби Будзиевич! Стыр бузныг... Бауырнӕд дӕ, дӕ хорздзинад дын никуы ферох кӕндзынӕн... Уӕдӕ куыст у, ӕмӕ мын уый дӕр хъуыдыгонд у. Абысал телефоны хӕтӕл куы ӕрӕвӕрдта, уӕд йӕ риуы цавӕрдӕр ӕхсызгондзинад анхъӕвзыд. Афтӕ йӕм фӕкаст, цыма йын амӕй размӕ йӕ риу уӕззау цыдӕр ӕлхъывта ӕмӕ дзы ныр, бирӕ тухӕнты фӕстӕ, ӕвиппайды фервӕзти... Ӕрхъуыды кодта, йӕ царды фӕстаг азты цытӕ ӕрцыд, уыдон. *** Цӕвиттон, ӕртӕ азы размӕ Абысалы ног, уӕлдӕр куыстмӕ куы раивтой, уӕд ын тынг ӕхсызгон уыдис. Иуӕй — хайады хицау, иннӕмӕй та — йӕ мыздыл ӕнӕхъӕн дӕс туманы бафтыд. Йӕ бинойнаг Дзерӕйӕн дӕр цалдӕр боны йӕ сӕр зилӕгау кодта фырцинӕй. Йӕ ног мызд изӕрӕй куыддӕр райста, афтӕ сӕхимӕ батагъд кодта. Дуканимӕ бауад ӕмӕ тӕккӕ зынаргьдӕр къафеттӕй иу килӕ ӕмӕ сӕны авг балхӕдта. Парчы рӕзты ныууад ӕмӕ хидмӕ куыддӕр фӕцӕйхӕццӕ кодта, афтӕ йыл йӕ рагон зонгӕ Хъылци амбӕлд. —Кӕдӕй-уӕдӕй ма, Абысал... Уӕллӕй, тынг ӕхсызгон мын у, стыр бынатмӕ дӕ кӕй баивтой, уый. Ӕз ма дӕм бауаинаг уыдтӕн... Цыдӕр хыбурчыбуртӕ мӕм ис ӕмӕ, зӕгьын, Абысалы кӕд исты хъӕуы, Бӕрзонд бынаты дӕ сӕвӕрдтой... Уӕдӕ ме ’мхӕрӕфырт дӕр ныр хицауы бинойнаг у... —Куыд де ’мхӕрӕфырт у уый та? —Бӕдтиаты хӕрӕфырт нӕу? -0. —Ӕмӕ мӕ мадырвадӕлтӕ та Бӕдтиатимӕ ӕрвадиуӕг кӕнынц. Уӕллӕй, Абысал, сомы мӕ нӕ кӕнын кӕныс, фӕлӕ дын ацы зӕххӕй ард хӕрын, ӕз Бӕдтиаты мӕхи 'рвадӕлтӕй къдвдӕр нӕ уарзын... —Цӕуыл сомытӕ кӕныс, Хъылци? Ӕз дӕр мӕ мадырвадӕлты мӕхи ’рвадӕлтӕй къаддӕр нӕ уарзын. Хъылци йӕ галиу цонг сонт зыввытт фӕкодта ӕмӕ йӕ сахатмӕ ӕркаст. —Бахатыр мын кӕн, Абысал. Ӕгӕр ӕрӕгмӕ мын кӕны, фӕлӕ дӕм иу афон зындзынӕн. Уыцы хыбур-чыбуртӕй уӕм исты фӕбырын кӕндзынӕн, —Ныууадз, Хъылци, мах ницы хъуаг стӕм... Хъылци куы аивгъуыдта, уӕддӕр ма Абысал иуцасдӕр йӕ фӕдыл каст; йӕ зӕрдӕмӕ нӕ фӕцыд йӕ ныхасы уаг. «Хыбур-чыбур», зӕгъгӕ, йӕхинымӕр хъуыр-хъуыргӕнгӕ сабыргай сӕхимӕ араст. Дзерӕйыл уыцы изӕр базыртӕ базад: уайтагьд ӕртӕ уӕливыхы арӕвдз кодта, зноны гогызӕй ма чи баззад, уый ахъарм кодта, тахынӕг ӕркарста, цагъд хъайла акодта, цӕхджынтӕ, ӕндӕртӕ. —Ног хор хӕдзармӕ куы ’рцӕуы, уӕд ӕнӕ ӕртӕ чъирийӕ нӕ фидауы. Ног мызд та ног хор у. Ныр ма нӕ сывӕллӕттӕ дӕр хӕдзары куы уаиккой... Ды дӕр сӕ ауагьтай сӕхи бар. —Уым ӕвзӕрӕй ницы ис. Ӕгайтма зӕрӕдты уарзынц,—загъта Абысал ӕмӕ бахудт.—Ӕви дын дӕ мады дӕхицӕй фылдӕр кӕй уарзынц, уый дӕм хардзау кӕсы?.. Хӕдӕгай, Хъылци та дын цы бавӕййы? —Цавӕр Хъылци? —Мӕнӕ уалдзӕджы парчы шахмӕттӕй кӕимӕ хъазыдтӕн, уый. Нӕ разы куы фӕбадтӕ. Куы фӕхицӕн стӕм изӕрӕй, уӕд афтӕ дӕр ма куы загьтай: «Йӕ фындз цӕгатырдӕм азӕбул». Ау, куыд ӕй ферох кодтай? —А-а-а, ныр мын ӕй мӕ зӕрдыл ӕрлӕууын кодтай... Ӕмӕ дӕм йӕ кой та цӕмӕн рауад? —Цӕмӕн, зӕгьгӕ, куы зӕгъай, уӕд ӕрдӕбон фембӕлдыстӕм ӕмӕ, дам, ӕмхӕрӕфырттӕ стут. Дӕлӕ базӕйы кусы. Цыдӕр хыбур-чыбурты кой кодта. Ӕз ын загътон, мах ницы хъӕуы, зӕгъгӕ. Ацы фӕстаг ныхас Дзерӕйӕн фӕхъыг: —Аби, хорз куыст дын радтой, уӕдӕ дарддӕр дӕр дӕ фӕндӕгтӕ ӕхгӕд не сты. Уадз ӕй йӕхи бар. Дӕхи ’хцайӕ дӕхицӕн исты балхӕн, уӕд уый цӕмӕй азымаг у? Нӕдӕр ӕй давгӕ кӕныс, нӕдӕр давӕггагӕй ӕлхӕныс. Хъылцийы дӕр йӕхи бар уадз. —Омӕ, Дзерӕ, ныр ӕз базӕтылйедтыл зилын байдайон? Дуканиты алцыдӕр ис. Ам куы нӕ уа, уӕд та ӕндӕр искуы балхӕндзыстӕм. Нӕ даринӕгты ракӕл-ракӕл куы нӕ цӕуы: дӕлӕмӕ дӕр ӕмӕ уӕлӕмӕ дӕр дыууӕ сабийы. Нӕ ныййарджытӕ сты, ӕмӕ уыдон нырма — махӕй сӕрӕндӕр. Дзерӕ, ӕвӕццӕгӕн, йӕ моимӕ разы нӕ уыд, фӕлӕ ницыуал загьта. Уыцы бонӕй иу-ӕртӕ къуырийы рацыдаид. Райсомӕй Абысал йӕхи даста, афтӕмӕй Дзерӕ йӕ мойы раз алӕууыд ӕмӕ йӕ бафарста: —Цӕй, цы мын зӕгъдзынӕ? А сау чызг дӕ зӕрдӕмӕ цӕуы? Абысал ӕм бакӕстытӕ кодта ӕмӕ базарыд: —Уый та дын ца-а-авӕр ныхас у-у-у? Стӕй йӕ ӕрбахъӕбыс кодта йӕ галиу къухӕй ӕмӕ йемӕ вальс кафын райдыдта. Дзерӕ ныххудт, ӕмӕ уый дӕр зарӕгау бакодта: —Дӕхи уал даст фӕу-у-у, науӕд мыл дӕ фынчы-ы-ытӕ ныххафдзы-ы-нӕ. Уӕддӕр ӕй Абысал не суагьта ӕмӕ та базарыд: —Ӕмӕ амӕй ра-а-азмӕ демӕ нини-и-икуы кафыдтӕн? Искуы дыл мӕ-ӕ-ӕ фынчытӕ-ӕ-ӕ ныххафго-о-он? Ӕвиппайды Дзерӕ йӕхи феуӕгьд кодта ӕмӕ къӕмдзӕстыгхуызӕй афтӕ бакодта: —Загъд мӕм нӕ кӕндзынӕ? —Цыдӕрзӕгьинагдӕ. Растдӕрзӕгьгӕйӕ та — дӕхимӕ цыдӕр аипп арыс. Ӕмӕ йӕ кӕд уыйбӕрц сфӕрӕзтай, уӕд ӕй зӕгь. —Ами, ацы къаба мын Хъылци ӕрбахаста... Ӕз ын цалынмӕ ӕхца хастон, уӕдмӕ афардӕг, ӕндӕр хатг, дам... Абысалӕн иттӕг хъыг уыдис хабар. Уӕлдайдӕр та — Хъылци ӕнӕ ’хцайӕ кӕй ацыд, уый. Дзерӕйы уавӕр дӕр хуыздӕр кӕй нӕ уыдис, уый бамбӕрста, ӕмӕ фидарӕй загьта: —Тӕккӕ абон ын ныххӕссын хъӕуы къабайы аргь. Абон нӕ, фӕлӕ ныртӕккӕ, ацы сахат. Махмӕ хъуамӕ ахӕм зӕрдӕимӕ мачи уӕнда. Дзерӕмӕ афтӕ фӕкаст, цыма Абысал ӕгӕр ратӕвд, ӕмӕ йын цӕмӕйдӕр тарсти: —Ӕз дӕр демӕ ацӕуон? Хъылцийӕ ницыуал райсдзынӕн. Ӕцӕг... Ацы къаба мӕ зӕрдӕмӕ тынг фӕцыд. Лбысал йӕ бинойнаджы ныхас кӕронмӕ нӕ бамбӕрста, фӕлӕ йӕ фӕндоныл сразы. Стӕй йӕ ныхасыл бафтыдта: —А Хъылци ӕвзӕр лӕппуйы каст нӕ кӕны, фӕлӕ афтӕтӕ сахуыр вӕййынц... Ӕви сӕ ахуыр скӕнынц? Ӕцӕг, Дзерӕ, ды ӕппындӕр тыхсгӕ ма кӕн. Сахаты фӕстӕ Абысалитӕ базӕйы дуармӕ машинӕйӕ рахызтысты. Хъахьхъӕнӕг сын стыр дуар бакодта, фӕлӕ Абысал загьта, машинӕ мидӕмӕ нӕ цӕуы, зӕгьгӕ. Фӕстӕмӕ фӕзылд ӕмӕ шофырмӕ дзуры: —Барис, мах тагъд зындзыстӕм. Уый фӕстӕ хьахъхъӕнӕджы афарста, Хъылци кӕм бдцы, уымӕй. Уый йын йӕ лӕдзӕджы фындзӕй ацамыдта Хъылцийы бынатмӕ. Абысал ӕмӕ Дзерӕ куыддӕр дуарыл бахызтысты, афтӕ Хъылци фестад йӕ бынатӕй, ныццинтӕ сыл кодта. Йӕ гӕххӕттытӕ амбырд кодта ӕмӕ сыл уӕлейы иу уирагдур ӕрӕвӕрдта, цыма сын дымгӕйӕ ахӕссынӕй тарст. Абысал ӕхца систа ӕмӕ йӕм цыппар гӕххӕтты радта. —Уый курӕг дӕ дӕн, Хъылци, ӕмӕ ӕфстау мацы дӕтт. Уӕд та дӕм ӕнӕнхъӕлӕджы исты ревизи рауад... Уӕд цытӕ кӕндзынӕ?,.. Стӕй, Хъылци, мах ӕппындӕр ницы хъуаг стӕм. Ницы нӕ хъӕуы... —Уӕллӕй, Абысал, хъӕугӕ та кӕй нӕ кӕны? Ардӕм куыдзӕй-хӕрӕгӕй чи нӕ цӕуы, ахӕм куы нал баззад, уӕд сымах хуызӕн рӕстзӕрдӕ... Уымӕй дӕр хиуӕттӕ... Ӕрӕджы нӕм цалдӕр комплекты чиныгӕвӕрӕн скъаппытӕ ӕрбацыд. Ӕмӕ дзы иу дӕуӕн бавӕрдтон. Стӕй зынаргъ дӕр не сты. Абысал куыддӕр цӕхгӕр йӕ къух ауыгъта: —Нырма нӕ уыйбӕрц ӕхсызгон нӕма хъӕуы. —Гъе-е-е, Абысал, куы дӕ бахъӕуа, уӕд дзы куы нӕ разына. Ноджы цыма сӕ аргь рӕхджы сгӕпп кӕндзӕн, афтӕ мӕм мӕ зӕрдӕ дзуры. Хорз уӕвгӕйӕ, ӕгӕр аслам сты. Ныронг Дзерӕ ӕнцад хъуыста ныхасмӕ, фӕлӕ ныр сабыргай бафарста: —Фенӕн сын нӕй, Хъылци? —Уӕ хорзӕхӕй, мемӕ-ма цомут... Акодта сӕ мидӕггаг дуарыл иу егьау уатмӕ. Уым къуымы арӕзтӕй лӕууыд немыцаг чингуыты скъапп. Дзерӕ йӕ куы федта, уӕд йӕ цӕстытӕ цӕхӕртӕ акалдтой. Абысалы дысмӕ бавналӕгау кодта ӕмӕ йын сабыргай афтӕ: —Хъӕугӕ та нӕ куыд нӕ кӕны? Дӕхӕдӕг иу бон куы дзырдтай, нӕ чингуытӕн нӕ исты бынат самал кӕнын хъӕуы, зӕгьгӕ. Ӕхца нӕм уый фаг куы нӕ разына, уӕд уал искӕмӕй ӕфстау райсдзыстӕм... Абысал та ахъуыды кодга ӕмӕ загьта: —Ӕмӕ нӕ ныхас афтӕ куы уыдис, ӕфстау нал райсдзыстӕм, цыфӕнды куы уа, уӕддӕр. Мӕнӕ уал истытӕ бамбырд кӕнӕм ӕмӕ уӕд нӕхи дзыппӕй балхӕндзыстӕм. Дзерӕмӕ ӕндӕр хъуыды фӕзынд: —Аби, нӕ ныхас афтӕ уыдис, фӕлӕ сын сӕ аргь куы сӕппарой, уӕд фӕсмон нӕ кӕндзыстӕм? Фӕлтау уал афтӕ бакӕнӕм, ӕмӕ мӕнӕ мӕ къухдарӕн ауӕи кӕнӕм ӕмӕ дзы нӕ чингуытӕн бынат балхӕнӕм. Уый тынг хорз сфидаудзӕн дӕ кабинеты. Дӕлӕ-ма уыцы асыччытӕм ныккӕс... Уыдон сӕхӕдӕг бирӕйы аргъ куы сты. Дӕ гӕххӕттытӕй алкӕцыйӕн дӕр бынат уаид. Абысал дисгӕнгӕйӕ бакаст Дзерӕмӕ: уый йын йӕ ахӕт бамбӕрста ӕмӕ загьта: —Мӕнӕ ацы къухдарӕн... Мӕнӕн ӕй нӕ балхӕдтай? —Дӕуӕн, уӕдӕ кӕмӕн? —Ӕмӕ йӕ кӕд мӕнӕн балхӕдтай, уӕд ыл мӕ бон цӕуы... Ӕмӕ дзы ӕз та дӕуӕн мӕнӕ ацы чингуыты скъапп ӕлхӕнын. —Нӕ, чызгай,—йӕ мидбылты бахудт Абысал.—Ӕз дын ӕй уый тыххӕй нӕ балхӕдтон, ӕмӕ нӕ мыггагмӕйы даринаг ӕрбауӕй кӕнӕм... Абон нӕ ныхас фӕцис, Хъылци... Хорз уал байрай! Куыд дын загьтон, афтӕ: дӕхи мах тыххӕй мауал батыхсын кӕн, мах ӕппындӕр ницы хъуаг стӕм. Хъылцийӕн цыма Абысалы ныхас хъыг уыдис, афтӕ равдыста йӕхи, ӕцӕгӕй та йын ӕхсызгон уыдис. «Уӕддӕр уӕздан лӕг дӕ, Абысал, тынг уӕздан, — ахъуыды кодта Хъылци. — Дӕ цӕрӕнбонтӕ нын бирӕ уӕнт ӕмӕ сыгьзӕрин фест, кӕд а дуне дӕу хуызӕтгӕй фидауы...» Сӕ фӕстӕ суанг кӕрты дуармӕ ацыд ӕмӕ сын фӕндараст загьта. Уыцы рӕстӕг Барис базӕйы хъахъхъӕнӕгимӕ зӕрдиаг ныхас кодта. Абысал ӕмӕ Дзерӕ куыддӕр рацыдысты, афтӕ Барис йӕ машинӕйы абадти. Хъахъхъӕнӕг йӕ худ систа ӕмӕ сын фӕндараст загьта. Уыцы изӕр ма Дзерӕ иу хатт чингуыты скъаппы кой скодта, фӕлӕ Абысалӕн ацы ныхас йӕ зӕрдӕмӕ нӕ фӕцыд, ӕмӕ хъуыддаг ууыл ахицӕн. Уымӕй цалдӕр боны фӕстӕ Абысалмӕ йӕ мадырвадӕлты лӕппу Дзӕрӕх телефонӕй ӕрбадзырдта. Абысалмӕ диссаг фӕкаст, йӕ куыстмӕ йӕм кӕй ӕрбадзырдта, уый. —Абысал, ӕхца дӕм разындзӕн? —Разындзӕн. Бирӕ — нӕ, фӕлӕ мӕм ис. Цас дӕ хъӕуы? -Ӕй, дӕ рыг скӕла, мӕ хӕрӕфырт! Мӕн нӕ хъӕуы, фӕлӕ дӕу. Абон дӕм трамвайы рудзынгӕй кастӕн ӕмӕ дӕ зӕронд худӕй мӕхӕдӕг фефсӕрмы дӕн. Мӕнӕ нӕ дуканийы замманай худтӕ ис, адӕм сыл хӕлӕф кӕнынц ӕмӕ дзы дӕуӕн дӕр иу ӕнӕ райсгӕ нӕ фӕуыдзынӕн.—Дзӕрӕх цӕуылдӕр бахудт ӕмӕ йӕ ныхас дарддӕр кодта.—Нӕ дыууӕйӕн дӕр нӕ сӕртӕ ӕмиӕстӕ уыдысты, кӕд дын ныр хицауы бынаты нӕ фестырдӕр, уӕд. Ӕмӕ дзы, зӕгъын, уыцы худтӕй дыууӕ райсон. —Дзӕрӕх, ӕхца мӕм уыйбӕрц разындзӕн, фӕлӕ мӕн нырма ног худ ӕппындӕр нӕма хъӕуы. Мӕхион дӕр нырма хорз у. -Ӕз дӕм ныртӕккӕ фӕцӕуын, мӕ хӕрӕфырты гӕбаз!.. —Фӕлӕуу-ма, Дзӕ...— Абысал ма цыдӕр зӕгьинаг уыдис, фӕлӕ Дзӕрӕх телефоны хӕтӕл ӕрӕвӕрдта. Рӕстӕндӕр фынддӕс минуты фӕстӕ Дзӕрӕх Абысалы кабинеты балӕууыд. —Ӕз дын афтӕ куы загьтон, мӕн нырма худ нӕма хъӕуы. Дзӕрӕх айтӕ-уйтӕ нал фӕкодта, фӕлӕ рагьӕнӕй райста Абысалы зӕронд худ ӕмӕ йын йӕ бынаты ног сауыгьта. —Уӕллӕй, ай цыма хуыздӕр сфидаудзӕн, афтӕ мӕм кӕсы. Дӕ сӕрыл нӕ зонын, фӕлӕ рагьӕныл хуыздӕр фидауы. Ха-ха-ха! Абысал йӕ сӕр ныттылдта. Дзӕрӕх Абысалы уавӕр тынг хорз ӕмбӕрста: —Кӕд дӕм ӕхца нӕй, уӕд дын ӕй лӕвар кӕнын. Знон мызд райстон. Ӕз ӕй зонын, ды фырнымдӕй раст слӕууын дӕр кӕй нӕ фӕразыс, фӕлӕ ахӕм зӕронд худы цӕуай ӕмӕ дыл исчитӕ дӕ фӕсаууон худой, уый дӕр мӕ нӕ фӕнды. Цалынмӕ дӕ стыр бынаты нӕ сӕвӕрдтой, уӕдмӕ дын уӕлдай нӕ уыдис, фӕлӕ ныр хъуыддаг ӕндӕр у... Абысал рагъӕнмӕ бацыд, ног худ райста ӕмӕ йӕ ӕркодта йӕ сӕрыл. Дзӕрӕхӕн йӕ зӕрдӕ балхӕныны тыххӕй загьта: -Уӕллӕй, Дзӕрӕх, ахӕм худ ӕз мӕхӕдӕг рагӕй агуырдтон. Мӕнӕ дын худы аргъ. Дӕ номыл ӕй дардзынӕн. Дзӕрӕхӕн тынг ӕхсызгон уыдис, йе ’лхӕд Абысалы зӕрдӕмӕ кӕй фӕцыд, уый. Ӕфсӕрмы дзы куы нӕ кодтаид, уӕд ӕхца нӕ райстаид. —Абысал, дӕхӕдӕг мын иухатт Ташкентӕй дӕр ма худ куы сластай... -Ам ныхасаг нал ис,—загъта Абысал ӕмӕ йын ӕхца йӕ дзыппы атъыста—Ӕцӕг ацы худ дӕ лӕварӕн дардзынӕн. Иу-ссӕдз азы фаг мын хъуамӕ уа. Дзӕрӕх куы ацыд, уӕд ахъуыды кодта, йӕ дзыппы иунӕг сом йеддӕмӕ кӕй нал ис, уый, ӕмӕ цӕмӕйдӕр фефсӕрмы. Изӕры Дзерӕйӕн афтӕ: -Хорз нӕ рауад, фӕлӕ йын мӕ бон ницы бацис. —Цӕмӕй зӕгьыс, цӕ? Абысал йӕ ног худ равдыста. Дзерӕ йыл бацин кодта, фӕлӕ Абысал уӕддӕр цӕмӕйдӕр разы нӕ уыди. -Мӕхи худ дӕр нырма хорз у, бӕргӕ, фӕлӕ Дзӕрӕхы ныхмӕ ницыуал загътон. Суанг ма дзы дӕуӕн дӕр худ бацагуырдтон... Дзерӕйӕн уыцы хабар иуӕй ӕхсызгон уыди, иннӕмӕй та йӕ нымадмӕ гӕсгӕ сӕ мызд иннӕ истмӕ цыма не ’ххзессыд, афтӕ йӕм каст. Ӕмӕ хъӕлдзӕгхуызӕй загьта: —Уый та ма цы ’рхъуыды кодтай? Мӕныл худ фидаугӕ дӕр нӕ кӕны. Абысал ӕмӕ Дзерӕ фемдзаст сты ӕмӕ ныххудтысты. Фӕлӕ сӕ алчидӕр йӕхи хъуыдыйыл худти. —Цӕй, нӕ даринӕгты ракӕл-ракӕл куы нӕ цӕуы: дӕлӕмӕ дӕр ӕмӕ уӕлӕмӕ дӕр дыууӕ сабийы,—загъта лӕг.— Истӕмӕйты ӕххӕсдзыстӕм. —Ӕнхъӕлдӕн, лӕппу, цыдӕр фӕнд скодтай,—дыдзӕхсӕн ныхас сирвӕзт Дзерӕйӕ ӕмӕ фӕсырх. Абысал уӕддӕр йӕхи фӕнд атардта ӕмӕ Дзерӕйӕн зынаргьӕй худ балхӕдта, фӕлӕ йыл сылгоймаг ницы уӕлдай цин бакодта. Ӕрмӕст загьта: -Ӕнхъӕлдӕн, уӕлдай митӕ ӕмӕ уӕлдай хӕрдзтӕ кӕнын райдыдтам. ...Ӕртӕ азӕй чысыл фылдӕр рауад. Уӕддӕр Абысал хайады хицауы бынат хоны йӕ «ног куыст». Цыппӕрӕм аз кӕм куыста, уый ма цӕй ног куыст уыди, фӕлӕ, ӕвӕццӕгӕн, уыцы дзырдбасты цыдӕр сусӕг тых баззад. Иу изӕр, ӕхсӕвӕры хӕд фӕстӕ, Дзерӕ йӕ лӕджы афарста: — Дӕ чиныг афтӕ ныууагътай? Ӕндӕрӕбон чингуыты скъаппӕй дӕ цъӕх папкӕ райстон ӕмӕ ӕртӕ азы размӕ куыддӕриддӕр уыдис, афтӕ тӕнӕгӕй баззад, ницы йыл бафтыд. Дӕхӕдӕг йӕ кой дӕр нал кӕныс, фӕлӕ ӕвгъау у афтӕ ныууадзынӕн. —Уӕллӕй, Дзерӕхан, мӕ риссаг ӕнгуылдз мын фӕцагайдтай. Лӕг сыстад ӕмӕ кабинетмӕ ацыд. Райста газет ӕмӕ йӕ рафӕлдӕхта. Бирӕ фӕбадт дадайы сырейыл уыцы изӕр ӕд газет, фӕлӕ дзы йӕ сӕрмӕ ӕппындӕр ницы бацыд. Йӕ хъуыдытӕ йын Дзерӕйы ныхас йӕхимӕ аздӕхта... Йӕ цӕстытӕ бацъынд кодта ӕмӕ бахудт: йӕ зӕрдыл кӕддӕры хабар ӕрлӕууыд. Цӕвиттон, райдайӕн скъолайы ма куы ахуыр кодта, уӕд сын ахуыргӕнӕг хынцинаг радта: 30+10=? Суммӕ уайтагъд ныффыста 40. Фӕлӕ йӕм стыр диссаг фӕкаст иу хъуыддаг: дыууӕ дзырды - «ӕртын» ӕмӕ «дӕс»—куы бафтауай, ома «ӕргын+ дӕс», уӕд сӕ рауайдзӕн «ӕртындӕс», афтӕмӕй та 30 + 10 = 40 (цыппор). Цӕмӕй зыдта дзырд «ӕртындӕс»-ы равзӕрд? Ахуыргӕнӕджы бафӕрсын та уӕндгӕ нӕ бакодта. — Сӕ лӕппу, дӕ фыны худые ӕви хъал дӕ? -Иу рагон хабар ӕрымысыдтӕн,— загьта Абысал ӕмӕ йӕ цӕстытӕ аууӕрста—Абон мӕм министр фӕдзырдта ӕмӕ, дам, дӕ уӕлдӕр куыстмӕ раивӕм... Хайады хицауӕй уӕлдӕр цы у, уый дын бӕлвырд нӕ зӕгъдзынӕн, фӕлӕ бӕрзонддӕр бынаты адӕймагӕн йӕ хӕстӕ кӕнынц бӕрнондӕр, стӕй — йӕ мызд иуцасдӕр фӕфылдӕр вӕййы,—хъазгӕмхасӕн, фӕлӕ ӕнкъардхуызӕй загьта Абысал. Ацы ныхӕстӕм хъусгӕйӕ Дзерӕ ныххудт. —Цӕуыл худые? Исты ӕнӕууылд ныхас мӕ сирвӕзт? —Нӕ, Аби... Цӕмӕн афтӕ зӕгьыс? Абысал сырейыл йӕхи фӕстӕмӕ ауагьта ӕмӕ йӕ фарсмӕ ацамыдта. Дзерӕ дӕр йӕ мойы фарсмӕ йӕхи ӕруагъта. —Уӕддӕр дзӕгъӕлы нӕ худые, чызгай... —Ӕз разы дӕн. Абысалы цӕстытӕ цӕхӕр акалдтой. -Цӕуыл дӕ разы? Ӕз куы ницыма загьтон... -Ау, ӕмӕ ӕнӕдзургӕйӕ кӕрӕдзийы нал ӕмбарӕм?—бафарста Дзерӕ.— Мӕнӕ дӕ ныхыл фыст ис... Ды хъуыды кӕныс... Иу хатт дӕ фӕуӕлдӕр кодтой ӕмӕ цы чиныг фыстай, уый афтӕмӕй баззад, дӕ къухфыст рахаубахау кӕны, сбур; нӕ мызд уый размӕ фаг кодта, ныр дӕс туманы фӕфылдӕр ӕмӕ нал ӕххӕссӕм, не ’вӕрд ӕхцамӕ дӕр ма бавнӕлдтам. Уӕдӕ дӕ ноджы уӕлдӕр бынатмӕ куы сӕргъӕвой, уӕд та дӕ сӕр дӕ кой суыдзӕн, чиныджы хъуыддаг ферох уыдзӕн, стӕй... хӕсты бын фӕуыдзыстӕм... Ӕнӕгӕды зӕгь, дӕ сӕры ацы хъуыдытӕ нӕ зилдух кӕнынц? Абысал ӕй ӕрбахъӕбыс кодта. -Ай цавӕр зонды къуыбылой разындтӕ, цавӕр?! Ӕз ма дын дӕрдтыл амонынвӕнд кодтон мӕ дызӕрдыг, ды та мын мӕ хъуыдытӕ, ӕнхъӕлдӕн, мӕхицӕй хуыздӕр зоныс. Фыццаг... Дыккаг... Алкӕмӕн дӕр дзы бынат ссардтай. -Гъе-е-е, лӕппу, ам ма ӕртыккаг дӕр ис: уый дӕр мӕ рох нӕу... Ӕз дӕумӕ кӕсгӕйӕ цал хатты батыхстӕн, уал хатты дын дзургӕ куы кодтаин, уӕд дӕ нервытӕ гӕбазгай фӕуыдаиккой... Уӕлдай раныхас-баныхас дзы нал ис: ӕз разы дӕн. Дӕ фӕнд мӕ зӕрдӕмӕ дӕр цӕуы. —Фӕлӕуу-ма, фӕлӕуу, чызгай. Мӕ цавӕр фӕнды кой кӕныс? Стӕй ма дзы ӕртыккаг та цы у? Дзерӕ мидбылхудгӕ сыстад «дадайы сырейӕ» ӕмӕ иннӕ уатмӕ ацыд. Уырдыгӕй уайтагъд йӕ хъӕлӕс райхъуыст: —Ныр мах иумӕ дыууадӕс азы цӕрӕм ӕмӕ мын сахуыр афон дӕр у. Куы дын зӕгъын, ӕз разы дӕн. Кӕд дӕ хицау сразы уа, уӕд. Дӕлдӕр куыстмӕ, уӕд — дӕлдӕрмӕ. Абысал йӕ сӕр ӕруагьта... Фыццаг хатт ныхъхъуыды кодта рагон ӕмбисонды мидисыл: лӕг ӕмӕ усӕн, зӕгъынц, иу уд вӕййы. Ау, Дзерӕ мын мӕ хъынцъым рагӕй куы ’нкъары, ӕмӕ уый ӕз ӕмбаргӕ дӕр куы нӕ кодтон, уӕд цавӕр хуырым разындтӕн?! Дзерӕ йӕ лӕгмӕ рацыд ӕмӕ йын йӕ сӕрыхъуынтӕ апыхцыл кодта. -Уӕдӕ дӕ ӕртыккаг аргумент дӕр хъӕуы?.. Шахмӕттӕ ӕмӕ футбол...— загьта Дзерӕ ӕмӕ та фӕстӕмӕ иннӕ уатмӕ ацыд. Абысал сыстад, йе стволы раз ӕрбадт ӕмӕ фыссӕнгарз райста. *** Иу райсом Абысал йӕ куыстмӕ чысыл раздӕр рацыд ӕмӕ хидыл афӕстиат. Бирӕ фӕкаст, Терчы дон йӕ бынты куыд згъордта, уымӕ. Йӕ тӕккӕ скомкоммӕ Мадыхох хуры рухсмӕ тыбар-тыбур кодта. —Дӕ райсом хорз, хицау! —А-а-а, Салам! Кӕй райсом у, уый хорзӕх дӕ уӕд! Ӕвӕджиау рӕстӕг скодта ӕмӕ адӕймаг ацы нывмӕ кӕсынӕй не ’фсӕды. —Цыдӕр лирикон ахӕт дын ис абон... —Салам, ницы бамбӕрстай? —Ӕмӕ цы хъуамӕ бамбарон? Абысал йӕ къух ауыгьта: ома, демӕ фӕцды дзур, фӕнды—ма. Салам ахьуыды кодта ӕмӕ йӕ мидбылты бахудт: —Ӕз уал нырма ӕрмӕст иунӕг хъуыддаг бамбӕрстон: мах абон цӕудзыстӕм... футболмӕ. Ӕмӕ дыууӕ лымӕны, хъӕлдзӕг ныхас кӕнгӕйӕ, иумӕ ацыдысты фӕлладуадзӕн парчы ’рдӕм. Ж 7 Ныхасы къуыбылой Ц А Й М А Г* Бонивайӕн уыдаид, афтӕ Гӕбӕкк йӕ фыны, ӕвӕццӕгӕн, кӕимӕдӕр стох кодта ӕмӕ дзы сирвӕзт иу дзырд: —Офарин!.. Стӕй иннӕрдӕм азылд, уайтагъд йӕ сабыр хуыр-хуыр ссыд ӕмӕ суанг бонмӕ змӕлгӕ дӕр нал скодта. —Мӕ арт бауазал!—ныккӕрзыдта йӕ бинойнаг Бӕди —Цыдӕр ӕнахуыр дзырд дӕ куы схауд... Нал бафынӕй Бӕди. Уыцы рахъуыды-бахьуьщы фӕкодта, фӕлӕ йӕ сӕрыхицау цы зӕгъынмӕ хъавыд, уый афтӕ дӕр нӕ бамбӕрста. Ӕмӕ йӕхинымӕры скарста, йӕ ирон сыхӕгтӕй искӕйы аивӕй афӕрсдзӕн уыцы ӕнӕбайрай-гӕйы «офарин»-ӕй, зӕгъгӕ. Райсомӕй Гӕбӕкк йӕхи куы ’хсад*Цаймаг — сӕрмагонд фынгӕвӕрд. та, уӕд ын Бӕди рагьӕныл ног хисӕрфӕн ацауыгъта: —Айфыццаг ӕй балхӕдтон. Фен-ма йӕ, куыд фӕлмӕн у... Гӕбӕкк йӕхи ӕрсӕрфтытӕ кодта: —Ӕмбисонды фӕлмӕн у... Ӕмӕ фӕлмӕн цард фӕкӕн, дӕу йӕ уды бӕрц чи уарзы, уыцы сау лӕппуимӕ... Бӕди йӕ сӕр банкъуыста: -Дӕ цоты цот ныр лӕгтӕ сты, уӕддӕр ма дӕхи лӕппутыл ахафыс. Мӕнгӕй нӕ акӕнынц... Бӕди нал загьта, мӕнгӕй куыд акӕнынц, уый, ӕмӕ цӕлгӕнӕнмӕ ацыд. Гӕбӕккӕн йӕ рихитӕ фӕйнӕрдӕм фӕпырх сты, йӕ цӕст айдӕнмӕ ӕрныкъуылдта. Лӕг йӕ аходӕн нӕма фӕци, афтӕ йӕ Бӕди хъавгӕ афарста: —Дысон дӕ фыны цӕуылдӕр стыхсӕгау кодтай, хъӕрӕй дзырдтай. Ӕвӕццӕгӕн, нӕ уӕллаг сыхӕгтӕм дӕр фехъуыст... Гӕбӕкк цӕуылдӕр ахъуыды кодта: —Хъӕрӕй дӕр дзырдтон?.. Къодӕхтӕ фӕлдӕхтон мӕ фыны. 7* —Цавӕр къодӕхтӕ? Гӕбӕкк йӕхи хъуыдытыл фӕци, ӕви йӕ чемы нӕ уыд ӕмӕ барӕй йӕхи нӕхъусӕг скодта, уый йӕхи йеддӕмӕ чи зоны, фӕлӕ Бӕди бамбӕрста, уымӕй фылдӕр дзы кӕй нал ракъахдзӕн, ӕмӕ хъуыддӕг ууыл ахицӕн. Уыцы бонӕй карст-барстӕй рацыд иу къуыри. Ӕмӕта мидӕхсӕв* Гӕбӕкк йӕ фыны цӕуылдӕр стыхст, ӕмӕ та дзы уыцы ӕнахуыр дзырд сирвӕзт: —Офарин!.. Иннӕрдӕм та азылд, ӕмӕ та суанг бонмӕ змӕлгӕ дӕр нал скодта. Нал та бафынӕй Бӕди. Йӕхиуыл ӕрхудт, айфыццаг хъуыддаг кӕй не сбӕлвырд кодта, уый тыххӕй. Фӕсаходӕн ӕфсинӕн йӕ сӕр зилӕгау кодта. Гӕбӕкк йӕ куыстмӕ куыддӕр ацыд, афтӕ сӕ сыхаг Райзӕтмӕ дуар бахоста. Дыууӕ сылгоймаджы кӕрӕдзийыл бацинтӕ кодтой. —Мидӕмӕ, Бӕди,—загьта Райзӕт.— Ныр нӕ къӕсӕрӕй кӕдӕй нал ӕрбахызтӕ... *Мидӕхсӕв(ы)—ӕхсӕв(ы); тӕккӕ фынӕйафон.	196 Бӕди къӕсӕрыл бахызт, фӕлӕ мидӕгдӕр нал бацыди. —Райзӕт, мӕ хур... Кӕд, дӕм, зӕгъын, сӕрнизӕн исты хос ис... Мӕ сӕр фӕйнӕрдӕм тъӕппытӕ хауы. Ӕмӕ йӕ низы хабар ракодта. —Ӕллӕх, Бӕди, ахӕм сӕрнизӕн ӕрмӕст иунӕг хос ис. Афынӕй кӕн... Фынӕйы хос мӕм ис, мӕхӕдӕг дӕр ӕй хатгай ацъирын. Райзӕт мидӕггаг уатмӕ бауад ӕмӕ дыууӕ хосы рахаста. Бӕди уыдонӕй иу райста, стӕй уӕд, цӕуылдӕр хъуыды кӕнгӕйӕ, фӕсус хъӕлӕсӕй бафарста: —Хӕдӕгай... Искуы «офарин», зӕгъгӕ, ныхас фехъуыстай? Райзӕты мӕллӕг уӕхсчытӕ фӕтасӕгау кодтой. —Ахӕм ном никуы фехъуыстон... Уыдонӕй у ӕви нӕ хотӕй? —Нӕ зонын. Кӕд исты дзырд у... Ӕви, ӕцӕгӕйдӕр, ном уа? Уымӕн йӕ дыккаг бон Гӕбӕкк сихор хӕрынмӕ тынг хъӕлдзӕгӕй ӕрбауад. Ӕмӕ Бӕдийы сӕры ног хъуыды фӕзынд: кӕйдӕрты къахыны бӕсты йын комкоммӕ йӕхи бафӕрсдзӕн. Йӕ дарӕджы раз ӕрӕвӕрдта хъалмыхъхъаг цайы къус. Нуазинаджы мыггагӕй Гӕбӕкк хъалмыхъхъаг цайӕ фылдӕр ницы уарзы. —Адӕймаг бонӕн диссаг куы нӕ хъуса, уӕд, дам, йӕ хъустӕ хӕрӕджы хъустау стыр кӕнынц,—загъта Бӕди, йӕ мойы фарсмӕ куы ’рбадт, уӕд. Гӕбӕкк ӕм дисгӕнгӕйӕ бакаст. —Уагӕры цавӕр диссаг фехъуыстай?.. Дӕ хъустӕн куы старстӕ... —Иу ӕнахуыр дзырд... «Офарин»... Гӕбӕкк ферхӕцыд. Ӕвиппайды йӕ къус ӕрӕвӕрдта. Йӕ цӕсгом фӕтар. —Ахӕм ныхас дӕ амӕй размӕ куы никуы схауд, уӕд дыл ныр, зӕрондырдӕм, цы ’рцыд? Ӕви дӕ цӕсгом бынтон бахордтай?! Ӕвирхъау рӕдыд кӕй фӕкодта, уый Бӕди бамбӕрста, ӕмӕ йӕ куатӕйы кӕронӕй йӕ дзых амбӕрзта. —Нӕ зонын, Ӕда цӕра, ӕз дӕр ӕй мӕхӕдӕг не ’рхъуыды кодтон, хъусгӕ йӕ фӕкодтон,— йӕхи рӕстытӕ кодта мӕгуыр ус. Фӕлӕ йын ацы ныхӕстӕ дӕр нӕ фӕрӕстмӕ сты. —Ӕмӕ адӕймаг цытӕ хъусы, уыдон хӕдзары хуызӕн хӕдзармӕ хӕсгӕ сты? —бауайдзӕф ын кодта Гӕбӕкк. Йӕ уарзон цаймӕ ӕвналгӕ дӕр нал бакодта. Цъусдуг ма ӕнӕдзургӕйӕ абадт, стӕй йӕ куыстмӕ ацыд. Бӕди та, ставд цӕссыгтӕ згъалгӕйӕ, фынг бафснайдта ӕмӕ зӕрдӕсастӕй хӕдзары куыстӕгтӕм бавнӕлдта. *** Иу сӕрдыгон изӕр сыхы лӕгтӕ кӕрты цӕлхӕмбырдӕй бадтысты ӕмӕ ныхӕстӕ кодтой. —Сау Таймураз,—сдзырдта Гӕбӕкк, — шахмӕтгӕн-ма исты амал акӕн. Сау Таймураз (стыр хӕдзары цыппар Таймуразы ис, ӕмӕ иууылдӕр саулагъз сты, фӕлӕ сӕ иуыл ацы ном ныффидар) сӕхимӕ шахмӕттӕм ауад. Гӕбӕкк рагацау бандоныл парахатӕй ӕрбадт. Уайтагъд шахмӕттӕ дӕр ӕрхӕццӕ сты. Уыцы изӕр Гӕбӕккӕн йӕ хъуыддаг мӕлӕты хорз цыди. Йӕ ныхмӕ хъазджытӕй иу иннӕйы ивта, фӕлӕ сӕ Гӕбӕччы амбулын никӕйы бон уыдис. Уӕд иу лӕг, ардӕм ӕндӕр сыхӕй ӕрбафтӕг, йӕхи хӕстӕг байста хъазджытӕм ӕмӕ, йӕ рад куы ’рцыд, уӕд уый дӕр Гӕбӕччы акомкоммӕ ӕрбадт. —Ӕфсымӕр, ам дзы уазӕджы хатыртӕ дӕр нӕй ӕмӕ уӕлдай руды хӕйттӕ дӕр,—бамбарын кодта ӕнӕзонгӕ лӕгӕн Сау Таймураз. Уӕдмӕ Гӕбӕкк хъазынӕй, ӕвӕццӕгӕн, бафӕллад ӕмӕ йӕ бӕх бынтон лӕвары фӕхӕрды. —Мӕ бӕх-ма мын йӕ бынаты фӕстӕмӕ ӕрӕвӕр, ӕз афтӕ нӕ цыдтӕн,— загъта Гӕбӕкк. —Цыдтӕ ӕви нӕ цыдтӕ, уый ӕз нӕ зонын,—загъта уазӕг,—фӕлӕ дӕ бӕх йӕ бынат ссардта... —Ӕз та афтӕ зӕгьын, ӕмӕ йӕ уым ӕнӕрхъуыдыйӕ ӕрӕвӕрдтон,— смӕсты Гӕбӕкк.—Кӕсут-ма ацы офаринмӕ! Хъазын зонгӕ дӕр нӕ кӕны, афтӕмӕй мын мӕ бӕх куыд фӕцъипп ласта... Цыма мӕнмӕ уӕлдай бӕхтӕ ис... Цыма мӕнмӕ бӕхы рӕгьӕуттӕ ис... Офарин!.. Гӕбӕччы ныхӕстыл сыхӕгтӕ ныххудтысты, фӕлӕ уазӕг лӕг сырх-сырхид афӕлдӕхт. —Дӕхӕдӕг офарин!.. Акӕсуг-ма ацы фыддзыхмӕ... Ӕз ма кӕд ацы кӕртмӕ искуы мӕ къах ӕрбавӕрон! Мӕ цӕргӕцӕрӕнбонты мын ахӕм ныхас нырма ничима загьта. Лӕг фестад ӕмӕ цӕуынвӕнд скодта, фӕлӕ йӕ сыхы лӕгтӕ тӕргайӕ нӕ ауагътой, лӕгъстӕмӕ йын фесты: —Цӕуыл мӕсты кӕныс, хорз лӕг, уый ӕвзӕр ныхас нӕу... —Дӕ хорзӕхӕй, уазӕг, дӕ хъазт кӕронмӕ ахӕццӕ кӕн... Лӕг бадгӕ нал скодта, фӕлӕ йӕ сӕрмӕ тӕргайӕ ацӕуын не ’рхаста. Гӕбӕкк ӕмбаргӕ дӕр нӕ бакодта, йӕ ныхмӕ ӕндӕр хъазӕг кӕй ӕрбадт, уый, ӕмӕ та хъазт стынг. Чысыл фӕстӕдӕр фембылды ӕмӕ ма йын цы гӕнӕн уыд, — сыстади. -Уӕууа, Цырых, кӕцӕй дӕ Хуыцау ӕрбахаста!—ныццин кодта Гагбӕкк сыхаг кӕртӕй ӕрбацӕуӕг уазӕгыл.—Адӕймаг ацы къӕбӕлтыл куы фӕвӕййы, уӕд уынгӕ дӕр нал фӕкӕны ӕмӕ хъусгӕ дӕр... Кӕцӕй фӕдӕ? Адӕм ныххудтысты. Сау Таймураз афтӕ бакодта: —Цыма дӕ хорз лымӕны тынг рагӕй нал федтай... Афтӕмӕй та ӕрдӕбон иумӕ хъазыдыстут. —Лымӕн дӕр лымӕны хуызӕн!..— ныхас айста Гӕбӕкк. — Мах хӕсты хӕдразмӕ иу ӕфсӕддон скъолайы ахуыр кодтам... Уӕллӕй, раст мын ӕфсымӕры ад кӕны. Бӕбу, бӕркадджынхуыз ӕмӕ хъазаг лӕг, йӕ кӕсӕнцӕстытӕ йӕ хӕдоны риуыдзыппӕй систа ӕмӕ сӕ йӕ фындзыхъӕлыл бакодта. —Ӕмӕ кӕд Цырыхы рагӕй зоныс ӕмӕ йӕм ӕфсымӕры зӕрдӕ дарыс, уӕд ын ӕрдӕбон цытӕ фӕдзырдтай? Бӕбу йӕ кӕсӕнцӕстытӕ райста ӕмӕ сӕ йӕ риуыдзыппы ауагьта. Гӕбӕкк йӕ цӕст сыхӕгтыл ахаста, кӕд мӕ Бӕбу хъазгӕ кӕны, зӕгъгӕ. -Нӕ зонын, Гӕбӕкк, ӕвзӕрӕй дын куы никуы ницы ракодтон, уӕд мыл ацы хорз адӕмы раз уыцы фыдтӕ цӕмӕн фӕкалдтай?—бӕзджын хъӕлӕсы уагӕй загьта Цырых. Гӕбӕккта йӕ сыхӕгтыл йӕ цӕстӕнгас ахаста, фӕлӕ хъуыддагӕн ницы бамбӕрста. —Гъемӕ мын бахатыр кӕн, фӕлӕ... Мӕ мард фен, кӕд дӕм ӕфсымӕры зӕрдӕ нӕ дарын, уӕд... Гӕбӕкк Бӕбумӕ хӕстӕгдӕр бацыд ӕмӕ йӕ аивӕй афарста, цӕмӕй фӕрӕдыдтӕн, зӕгъгӕ. —Ӕмӕ дзы мӕн цы фӕрсыс? — схудт Бӕбу.—Лӕджы адӕмы раз ӕнӕхъуаджы бафхӕрдтай ӕмӕ дӕхи сраст кӕн. Цаймаг скӕн ӕмӕ дзы хатыр ракур... Гӕбӕччы цӕсгомыл дызӕрдыджы ӕнгӕс афӕстиат, фӕлӕ йӕм Къост фӕцарӕхсти: —Ахӕм хъуыддаджы ӕмбӕлгӕ дӕр афтӕ кӕны. —Омӕ цаймагыл дӕр разы дӕн, фӕлӕ уал мын хъуыддаг бамбарын кӕнут,—загъта Гӕбӕкк ӕмӕ йӕ рахиз къухӕй йӕ къӕбут ӕрсӕрфта. Бӕбу йӕ кӕсӕнцӕстытӕ йӕ риуыдзыппӕй систа. Ӕнӕмӕтхуызӕй сӕ йӕ къухмӕрзӕнӕй ныссӕрфта, йӕ уӕлӕ сӕ бакодта ӕмӕ ивазгӕйӕ загьта: —Гӕбӕкк, цаймаджы хъуыддаг уал бакӕн, науӕд афтӕмӕй нӕ фидауы. Ӕндӕр сыхӕй нӕм замманай уазӕг ӕрбацыд, ды та йӕ иттӕг бафхӕрдтай. Махӕн нӕ кӕртӕй исчи ӕфхӕрдӕй ацӕуа, уӕлдайдӕр та ахӕм зӕды хуызӕн уазӕг, уый нӕ фидауы. Фӕлтау нӕхимӕ цомут,—цаймаг мӕнӕй фӕуӕд. Фӕлӕ дзы хатыр дӕхӕдӕг ракур... Ӕмӕ та Бӕбу йӕ кӕсӕнцӕстытӕ йӕ риуыдзыппы ауагъта. Гӕбӕкк ма йӕ сыхӕгтыл иу хатт йӕ цӕст ахаста ӕмӕ ӕнкъардӕй загьта: —Гъемӕ хорз. Ӕхсӕзы фаг суыдзыстӕм, фӕлӕ, йарӕбын, цы ’рцыди, уый куы базонин... Сӕхирдӕм куыд фӕзылд, афтӕ йӕм Къост адзырдта: -Гӕбӕкк, ӕз нымады нӕ дӕн. Театрмаг цӕуын. *** Дыккаг сидт куы ахицӕн, уӕд Гӕбӕкк бадты хистӕрмӕ бахудт: —Бӕбу, ма дӕ ферох уӕд, цаймаг цӕй тыххӕй конд у, уый. Бӕбу йӕ кӕсӕнцӕстытӕ йӕ дзыппӕй систа ӕмӕ сӕ йӕ фындзырагъыл ӕрсагъта. —Уый мӕ бар уадз... Ӕмӕ та кӕсӕнцӕстытӕ сӕ бынат ссардтой. -Бахатыр кӕнут, мӕнӕ хорз адӕм, фӕлӕ йӕ ӕз мӕхӕдӕг бафӕрсон, — райхъуыст Цырыхы бӕзджын ныхас.— Гӕбӕкк, мах демӕ ӕнӕзӕрдӕхудтӕй куы фӕцардыстӕм, уӕд мыл уыцы худинаджы ном цӕмӕн ныххуырстай ацы дзӕбӕх адӕмы раз? —Цавӕр худинаджы ном?— Гӕбӕккӕн йе ’рфгуытӕ сгӕпп кодтой. —Уӕллӕй, ме ’взаг ӕй куыд скӕрда, уый мӕ сӕр нӕ ахсы... Ноджы дӕхи хӕдзары... Бӕбу йӕ кӕсӕнцӕстытӕ систа ӕмӕ сӕ йӕ фындзыхъӕлыл ӕркодта. — Зӕгь ӕй, Цырых. Кӕд рагон лымӕнтӕ стут, уӕд дӕ бон бирӕ у. Махӕй дын бар ис. Хъуыддаг уый онг кӕм ӕрцыд, уым ӕй зӕгь. Ӕвиппайды Цырыхы хъӕлӕс айзӕлыд: —Офарин!.. Мӕхи дыууӕ хъусӕй йӕ фехъуыстон. Офарин!.. Раст уыцы рӕстӕг Бӕди цӕлгӕнӕнӕй цӕхдоны къус рацӕйхаста ӕмӕ, Цырыхы ныхас йӕ хъустыл куы ауад, уӕд куыддӕр ӕгъдауӕй къус йӕ къухтӕй феуӕгъд ӕмӕ пъолыл йӕ тьӕпп фӕцыд. —Мӕ арт бауазал!—зӕгъгӕ, ӕрбайхъуыст цаймагдзаутӕм. Сау Таймураз фӕгӕпп кодта ӕмӕ цӕлгӕнӕны ’рдӕм фӕраст. Бадджытӕ иуцъус ницыуал дзырдтой, стӕй Гӕбӕкк афтӕ бакодта: —Ныр та уӕдӕ мӕнмӕ байхъусут! Уыцы ныхас цы амоны, уый, раст зӕгьгӕйӕ, ӕз мӕхӕдӕг дӕр нӕ зонын, фӕлӕ йӕ бирӕ хӕттыты фехъуыстон, нӕ хьӕуы цы персайнаг цард, уымӕй. Уыцы персан тынг уӕздан лӕг уыди ӕмӕ ӕвзӕр ныхас йӕ дзыхӕй не схаулаил. Ӕвиппайды Гӕбӕччы раз бадӕг Хасаныл худӕг бахӕцыд, сырейыл афӕлдӕхт ӕмӕ йӕ худтӕн кӕрон нал ӕмӕ нал уыди. Цаймагдзаутӕ дӕр худын райдыдтой: чи Гӕбӕччы ныхӕстыл, чи та Хасанмӕ кӕсгӕйӕ. —Зӕххардыстӕн, уый ӕвзӕр ныхас нӕу. Фӕлӕ ӕнӕбайрайгӕ фӕуӕд, ӕз истӕуыл куы смӕсты вӕййын, уӕд йӕхӕдӕг мӕ былалгъӕй рагӕпп ласы. —Хасанбег,—бадзырдта Бӕбу Хасанмӕ.—Ды та дзӕгьӕл хуымӕтӕджы нӕ худдзынӕ. Ӕви та дзы исты цыдӕр-мыдӕртӕ ссардтай? Цалынмӕ Хасан йӕ худӕджы цӕссыгтӕ сӕрфта, уӕдмӕ Гӕбӕкк йӕ ныхас дарддӕр кодта: —Ӕз мӕхи иуырдыгӕй дӕр нӕ раст кӕнын. Мӕнӕ дӕм ацы адӕмы раз сдзырдтон, Цырых, куыд мын не ’мбӕлдис, ахӕм дзыхӕй, дӕ фӕлмӕн зӕрдӕйы дын маст бауагътон ӕмӕ дӕ стыр хатыр курын. Гъемӕ мӕнӕ ацы ран мӕ рон халын ӕмӕ йӕ мӕ хъуырыл ӕфтауын... Бахатыр мын кӕн, мӕ уарзон ӕфсымӕр... Гӕбӕччы ныхӕстӕм Цырыхы цӕстытӕ донӕй айдзаг сты, стӕй цӕссыгтӕ йӕ хурсыгьд уадултыл ӕрфӕд кодтой: —Цӕй, ахӕмӕй дӕр дзы цы уыдис?.. Ахӕм ныхӕсты аккаг ӕз ӕд бинонтӕ куы нӕ дӕн... Зонгӕйӕ фӕуӕд. Ды та, Гӕбӕкк, мӕнӕн бахатыр кӕн. Ӕз дӕр адӕмы мӕхимӕ ӕркӕсын кодтон мӕ рог митӕй... Бӕбуйы цӕсгом фӕрухс. —Адӕм кӕрӕдзийы афтӕ куы ’мбарой, уӕд ма уымӕй хуыздӕр а дунейыл цы ис!? Ӕгайтма мах абон ацы хӕдзары ахӕм уӕздан ныхӕстӕ фехъуыстам... Бӕбу арфӕ ракодта дыууӕ ӕрдхордӕн, стӕй Хасанмӕ фӕзылд: —Уӕддӕр ды Хуыцауы дзӕгъӕлы нӕ худтаис. Куы фӕсур уай дӕ худтӕй, уымӕй фӕтарстӕн. Хасан бамбӕрста, ацы ныхӕсты цыдӕр арф ӕвӕрд хъуыды кӕй уыдис, уый, ӕмӕ йӕхиуыл ӕрхудт: —Бахатыр мын кӕнут...Фӕлӕ ӕз дӕр мӕхиуыл нӕ фӕхӕцыдтӕн ӕмӕ ӕдылыйы худт фӕкодтон. —Нӕ, Хасанбег, уым цыдӕр ис, худӕджы хал куы нӕ бахордтай, мыййаг,—загъта Бӕбу.—Кӕддзы исты ис, уӕд ӕй ма басусӕг кӕн. Хуыздӕр ма йӕ кӕмӕн зӕгъдзынӕ?.. Хасан ныуулӕфыди ӕмӕ загъта: —Ӕмӕ уымӕй дӕр цы мӕнг зӕгьыс?!.. Стӕй дзы ӕмбӕхсинагӕй дӕр цы ис? Цӕвиттон, Гӕбӕкк, иуӕй, раст у. Ӕз таджиктимӕ ацардтӕн ӕмӕ сын се ’взагӕй чысыл цыдӕртӕ базыдтон. Ноджы ацы ’взаг тынг рӕсугъд у. О, ӕмӕ зӕгъын «офарин» ӕвзӕр дзырд нӕу: уый амоны хъочахъ, сӕрӕнгуырд, рӕвдзи, мӕнӕ, мах уырыссагау «молодец» кӕмӕй фӕзӕгъӕм, ахӕм. Уый ӕппӕлӕн ныхас у, кады нысан... Ӕндӕр дзы ӕвзӕрӕй ницы ис. Чысыл фӕхъус, стӕй йӕ ныхас кӕронмӕ ахӕццӕ кодта: —О, хӕдӕгай... Гӕбӕкк афтӕ загъта, ӕз, дам, «офарин» персанӕй фехъуыстон. Таджикаг ӕмӕ персайнаг ӕвзӕгтӕ та кӕрӕдзимӕ тынг хӕстӕг сты. Уӕвгӕ, сӕ бирӕтӕ хицӕн дӕр нӕ кӕнынц, иу ӕвзагыл сӕ нымайынц... Цыдӕриддӕр у, уӕддӕр таджиктӕ ӕмӕ персайнӕгтӕ кӕрӕдзийы тынг хорз ӕмбарынц. Се ’хсӕн ӕрмӕст чысыл хицӕцдзинӕдтӕ ис. Ӕз сӕ ныхасы уагӕй зӕгьын. Ацы ныхӕстӕм цаймагдзаутӕ тынг лӕмбынӕг фӕхьуыстой. Цасдӕр рӕстӕг иууылдӕр уыцы ӕнӕдзургӕйӕ бадтысты, хъуыдыты аныгъуылдысты. Бӕбу та йӕ кӕсӕнцӕстытӕ йӕ риуыдзыппӕй систа ӕмӕ сӕ йӕ фындзыхъӕлыл бакодта. —Ӕвӕдза, ӕвзаг дӕр диссаг куыд нӕ у!—йӕ сӕр банкъуыста Бӕбу—Хуымӕтӕджы дзырд цы зӕрдӕхудт расайдта! Уӕдӕ ахӕм заман стыр бӕллӕхтӕ дӕр рауайы... Уӕллӕй, Гӕбӕккӕн йӕ цаймаг бынтон дзӕгьӕлы конд ӕрцыд. Ӕмӕ бадт фӕцыбыр кӕнын хъӕуы... Ӕмӕ та йӕ кӕсӕнцӕстытӕ йӕ риуыдзыппы ауагъта. Сау Таймураз иуцасдӕр цӕлгӕнӕны афӕстиат ӕмӕ ныр ӕрбахызт уатмӕ. Бӕбуйы фӕстаг ныхӕстӕ фехъусгӕйӕ афтӕ бакодта: -Фарн дӕм бадзурӕд, Бӕбу, ды бадты хистӕр дӕ ӕмӕ дӕ ныхас дӕр хистӕр у, фӕлӕ ацы хъуыддагмӕ ӕз ӕндӕр цӕстӕй кӕсын...Гӕбӕкк ацы ран бынтон ӕнаххос нӕу. Уый «офарин» загъта мӕстыйӕ. Зӕгьгӕ та кодта афтӕ: «Кӕсут-ма ацы офаринмӕ! Хъазын зонгӕ дӕр нӕ кӕны, афтӕмӕй мын мӕ бӕх куыд фӕцъипп ласта»... Иу удӕй, ӕз дӕр Гӕбӕччы ныхас афтӕ бамбӕрстон, ӕмӕ офарин ӕцӕгӕйдӕр цыдӕр ӕнӕуагдзинад ӕвдисы, цыма Гӕбӕкк Цырыхы ӕгад хъуыддагӕй зылын кодта. Уый та, мӕгуырӕг, йӕ зӕрдӕмӕ ахӕмӕй ницы хаста ӕмӕ Гӕбӕкмӕ фӕхӕрам. Уӕдӕ Гӕбӕкк афтӕ куы загътаид, ай цыдӕр дӕсны хъазӕг куы у, гроссмейстер, рӕстӕндӕр офарин, зӕгьгӕ, уӕд та дзы Цырых бузныг фӕуыдаид... Мӕ ныхас ныддаргъ ӕмӕ мын бахатыр кӕнут, фӕлӕ ӕз афтӕ зӕгъын: Гӕбӕккӕн йӕ ныхас цаймаджы уӕз, ӕвӕццӕгӕн, нӕ кӕны, фӕлӕ иуыл ӕнӕлаз дӕр нӕу. Бӕбу йӕ кӕсӕнцӕстытӕ систа йӕ риуыдзыппӕй ӕмӕ сӕ йӕ уӕлӕ ӕркодта: —Ацы хъуыддагӕй ды дӕр раст дӕ, Сау Таймураз. Стӕй ды дӕр раст дӕ, Гӕбӕкк. Гъемӕ цаймаг хорз фӕуӕд, фӕлӕ хӕдзары ӕфсинӕн арфӕ ракӕнӕм ӕмӕ дзы хатыр дӕр ракурӕм... Не ’нӕрхъуыдыдзинады тыххӕй йӕ мӕты бафтыдтам... Тынг хъыг уыдис Гӕбӕккӕн Бӕбуйы ныхас: —Фӕлӕууг-ма, хорз адӕм! Кӕд цаймаг фӕсыкк, уӕддӕр ай хӕдзар у ӕмӕ фынг схорз кӕнӕм. Бӕркад дӕр куы нӕма загътат, уӕд мӕ хӕдзарӕй куыд цӕут?! Хуыиауӕй курӕгау дӕ курын, Бӕбу... Уазджытӕ уӕддӕр сыстадысты. Бӕбу схуыфӕгау кодта: —Хуымӕллӕггаджы загьдау, хъуыддаг кондыл банымай, Гӕбӕкк. Абонӕй фӕстӕмӕ амоидджын куывдтӕ кӕн... Ныр мын бахатыр кӕнут, ӕз ма Бӕдимӕ бакӕсон. Кӕд ма мӕм ацы ӕмбисондӕн дзуринаджы бӕгӕныйӕ иу къус уӕддӕр ӕрхауид. Ӕмӕ цаймагдзаутӕ къӕмдзӕстыгхуызӕй уынгмӕ рацыдысты, Бӕбу та цӕлгӕнӕнмӕ бараст. КЪОДДОР Сӕрдыгон хур ныгуылӕны ’рдӕм дзӕвгар фӕкъул... Бӕппу райхъал, фӕлӕ хуысгӕйӕ баззад. Пыхсбынӕй йӕм цъиуты знӕт цъыбар-цъыбур хъуысы. «Адоны дӕр исты мӕт, исты хъуыддӕгтӕ ис, ӕвӕццӕгӕн, уый йеддӕмӕ ай цавӕр загьд-замана у? Сӕ гыццыл хурхыуадындзтыл куы нал ауӕрдынц...» Бӕппу ӕрдӕбон бӕласы раз йӕхи нӕууыл ӕруагъта ӕмӕ йӕ хуыссӕг абырста. Ӕвӕццӕгӕн, ацы цъиугы быцӕумӕ райхъал дӕн, зӕгьгӕ, ахьуыды кодга... Йӕ сӕрмӕ цъӕх арвыл урс ӕврӕгьтӕ, къуымбилты фӕскъӕуттау уыцы зивӕггӕнгӕ бырынц ӕмӕ бырынц. Кӕсы Бӕппу ӕмӕ йӕм ӕврӕгътӕ куы цӕй хуызӕн фӕкӕсынц, куы — цӕй хуызӕн. Уӕлӕ уый бынтондӕр тохсийы хуызӕн у... Йӕ фӕстӕ та ӕрбацӕуы ӕнахуыр къуыпсин сырды ӕнгӕс цыдӕр... Уӕлӕ уый та цырыхъхъы хуызӕн у. Йӕ фындз ӕгӕр фӕкъӕдз... Йӕ лӕппу Таму чысыл уӕлдӕр, хъӕумӕ ’ввахс, кӕсаг ахста. Цӕуын афон у, зӕгъгӕ, зивӕггӕнгӕ сыстад, йӕ машинӕмӕ бацыд ӕмӕ уасӕн нылхъывта: —Би-и-и-ипп... Бипп! Бипп! Ӕвиппайды йӕ хъустыл куыдзы рӕйын ауад, фӕлӕ йӕ Бӕппу ницӕмӕ ’рдардта. Уалынмӕ Таму фӕзынд тыхулӕфт кӕнгӕйӕ ӕмӕ дардӕй хъӕр кӕны: —Бӕппу!.. Къоддор хъӕуы кӕрон иу хӕдзарӕй рӕйы! -Кӕд рӕдигӕ кӕныс? Уый дыууӕ азы размӕ куы фесӕфт. Бӕргӕ йӕ фӕцагуырдтон... Бирӕ рафӕрс-бафӕрс фӕкодтон, фӕлӕ—никуы ӕмӕ ницы... Хуыцау ӕй йӕхимӕ фӕхаста. Ӕз ыл мӕ къух раджы ауыгътон... —Бӕппу, уый у! Ӕцӕг йӕ хъӕлӕс аивта, фӕлӕ йӕ ӕз уӕддӕр базыдтон. Бӕппу ӕмӕ Таму машинӕйы абадтысты ӕмӕ хъӕуы кӕронмӕ фӕраст сты. Куыдзы рӕйын сӕм иу ранӕй хъуыст, ӕмӕ сӕ цыд уырдӕм сарӕзтой. Бӕппумӕ хатгай афтӕ каст, цыма ӕцӕгӕйдӕр уый йӕ куыдзы хъӕлӕс уыдис, фӕлӕ йыл дызӕрдыг тых кодта. Куыдз йӕ рӕйынӕй не ’нцад. Мӕнӕ уыцы хӕдзар. Таму машинӕйӕ рагӕпп кодта ӕмӕ кулдуар бахоста. Уайтагъд иу бӕзӕрхыгарӕзт лӕг сӕ размӕ рацыд. —Ӕгас цӕут, уазджытӕ! Мидӕмӕ... —Нӕ, бузныг, нӕ нӕ ’вдӕлы,—загъта Бӕппу. —Уӕдӕ уӕ мӕ хӕдзары къӕсӕрӕй дӕр куыд аздахон? Уӕ хорзӕхӕй... Саккаг кӕнут! Бӕппу ӕмӕ Таму кӕртмӕ бахызтысты. Кӕрты галиу къуымы, иу-дӕс санчъехы фалдӕр, егъаугомау урс-урсид куыдз. Йӕ рӕсугъд буарыл зындысты дыууӕ стыр сау тӕппы. Йӕ хъустӕ уыцы гӕмӕлӕй лӕууыдысты, хатгайиу размӕ зына-нӕзына фӕтасыдысты... Йе ставд пух-пухид дымӕг раст цалхы хуызӕн ӕртымбыл. Куыдз ног ӕрбацӕуджытыл, ӕвӕццӕгӕн, дис кодта ӕмӕ ӕнӕзмӕлгӕ лӕууыд, цыма сӕм йӕхи ӕвдыста, уыйау. Таму йӕхи нал баурӕдта: -Уӕ, дӕ рыг скалай, Къоддор!.. Уый дын куыдз!.. Бӕппу бахудӕгау кодта: йӕ дӕсаздзыд фырт ас лӕджы дзыхӕй дзурын райдыдта. Хӕдзары хицауӕн йӕ уазджыты дис тынг ӕхсызгон уыди. —Уӕллӕй, ӕз нырма цыппӕркъахыгӕй ахӕм зонды хицау нӕма федтон... Цӕй, ныхӕстыл фестӕм... Мидӕмӕ уал ахизӕм, кӕд нӕм рӕдийгӕ ’рбакодтат, уӕддӕр. Таму ацы ныхӕстӕм йӕ хъус не ’рдардта. Айтӕ-уыйтӕ нал фӕкодта, фӕлӕ ком ком мӕ куыдзмӕ фӕраст. —Фӕхӕцдзӕн дыл, тӕрай*!— фӕтарст хӕдзары хицау.—Хӕстӕг ӕм ма бацу! Таму йӕ цыма хъусгӕ дӕр нӕ фӕкодта, уыйау йӕ мидбылты бахудт ӕмӕ куыдзмӕ ӕдӕрсгӕ бацыд. —Уый у...—загьта ныллӕг хъӕлӕсӕй лӕппу. *Тӕрай — лӕппу. Абар: усай, лӕгай, чызгай. Куыдз Тамуйы ныхӕстӕм ныхъхъыллистытӕ кодта, йӕ къӕдзил ӕнӕууӕнчы тылд бакодта. Ӕмӕ йӕ фӕстагыл ӕрбадт. Таму куыдзы дыууӕ хъусмӕ ӕркӕстытӕ кодта ӕмӕ загъта: —Бӕппу, ай Къоддор у. —Цытӕ дзурыс, тӕрай? Ӕз мӕ куыдзы нӕ зонын? Цӕй Къоддор ӕмӕ цӕй ӕндӕр? Пират у. Таму бахудызмӕл ис ӕмӕ йӕ цӕстытӕ куыдзӕй нал иста. Бӕппу хӕдзары хицаумӕ хӕстӕг бацыд. —Уӕдӕмӕ афтӕ нӕ. Куыдзӕн йӕхи бафӕрсӕм. Ныхасы бар ын радтӕм... —Ха-ха-ха!.. Бахатыр кӕн, ӕфсымӕр... Ӕз Пираты дзурын ахуыр не скодтон... Бӕппу ацы ныхӕстӕм иуцасдӕр ницы сдзырдта, ӕвӕццӕгӕн, хъуыддагыл йӕхӕдӕг дӕр дызӕрдыг кодта, стӕй, ӕппынфӕстаг, загьта: -Бахатыр мын кӕн, хорз лӕг, фӕлӕ мӕ бамбар... Хуызӕнӕй хуызӕнмӕ, зӕгьынц, лӕг амардӕуыд. Ай та куыдз у. Адонӕй дӕр, ӕвӕццӕгӕн, иухуызӕттӕ вӕййы. Ӕмӕ дын кӕд зын нӕу, уӕд-ма йын йӕ рӕхыс дӕхӕдӕг суадз. Хӕдзары хицауӕн йӕ бӕзджын сау ӕрфгуытӕ хӕрдмӕ сгӕпп кодтой, фӕлӕ куыдзмӕ бацыд ӕмӕ йын йӕ рӕхыс хъуырбосӕй рафтыдта: —Гъа, мӕ лымӕн Пират, ныхасы бар дӕм ӕрхауди... Дӕ бонӕй уай. Бӕппу ацы дӕлгоммӕ ныхас ницӕмӕ ’рдардта: -Ныр ӕз мӕ машинӕмӕ ацӕудзынӕн, ды та ам баззай. Кӕд мӕ фӕдыл ацӕуа, кӕд машинӕмӕ багӕпп кӕна ӕмӕ фӕстаг бадӕныл абада, уӕд нӕ ныхас ахицӕн. Кӕд куыдз ам баззайа, уӕддӕр хъуыддаг кондыл банымайдзыстӕм... Хӕдзары хицау бахъӕлдзӕг: —Ау, мах хи хъӕбулау нӕ комы комдзӕгтӕй кӕй хӕссӕм, уый кӕйдӕр машинӕмӕ цӕмӕ гӕсгӕ хъуамӕ багӕпп кӕна? Уыцы ныхӕстӕ куыд кодтой, афтӕ куыдз кӕрты къуымты рауай-бауай кодта, куы цӕмӕ смыста, куы — цӕмӕ. Бӕппу кӕртӕй куыддӕр ахызт, афтӕ ӕртӕ ӕхситты ныккодта: иу — даргъ, дыууӕ та—хӕрз цыбыр. Стӕй машинӕйы дуӕрттӕ байтом кодта ӕмӕ йӕхи раззаг авг сыгъдӕг кӕнӕг скодта. Уыцы рӕстӕг куыдз йӕ хъустӕ ныттынг кодта, стӕй ӕвиппайды быруйы сӕрты уыцы иу тӕррӕст акодта ӕмӕ Бӕппуйы раз балӕууыд. Бӕппу йӕ галиу къух дӕлӕмӕ ӕруагъта. Куыдз ӕм басмыстытӕ кодта ӕмӕ йӕ фӕстаг къӕхтыл алӕууыд. Бӕппу йӕ рахиз къух баивӕзта машинӕйы аразӕнмӕ ӕмӕ уасӕн нылхъывта: —Би-и-и-ипп! Бипп! Бипп! Уӕд куыдз фырцинӕй срӕйдта, стӕй йӕхи фӕстӕмӕ аппӕрста ӕмӕ машинӕйы фӕстаг бадӕныл абадт. Таму дӕр цыма уымӕ ӕнхъӕлмӕ касти, афтӕ Къоддоры фарсмӕ абадти, йӕ хъӕбысы йӕ ӕрбакодта. Хӕдзары хицау машинӕмӕ бӕцыд ӕмӕ фӕлмӕн хъӕлӕсӕй куыдзмӕ дзуры: —Рахиз, Пират... Мах кӕйдӕр машинӕйы нӕ бадӕм, ӕмӕ йын йӕ хьуырбосыл рахӕцинаг куыд уыдис, афтӕ куыдз мӕсты хъырнд бакодта, стӕй, цыма йӕ рагон знагыл амбӕлд, уыйау хӕдзары хицаумӕ фӕхӕпп кодта. Фӕлӕ машинӕйӕ нӕ рахызт. Лӕг фӕстӕмӕ асхъиудта. —Пуй, налат! Афтӕ мын нӕ хъӕуы? Дыууӕ азы размӕ дзӕгъӕл куыдз балхӕдтон, буц хӕринӕгтӕй йӕ фӕхастон... Ныр-ма йӕм бакӕсут, хорз адӕм?! Бӕппу куыдзӕн бауайдзӕф кодта: —Къоддор, мӕ лымӕн... Уый дын мӕ зӕрдӕмӕ нӕ цӕуы. Схуыфӕгау кодта ӕмӕ хӕдзары хицаумӕ дзуры: —Хорз лӕг, ӕххӕст ма мын куы зӕгьис, ацы «дзӕгъӕл куыдзы» цасӕй балхӕдтай, уый... Кӕд сусӕггаг нӕу, уӕд... Цы йын хъӕуы, уый зӕгъ. —Иу ӕнӕзонгӕ лӕгӕй йӕ балхӕдтон... Ныр ма аргьыл та цы дзурӕм?.. Цы йӕ схуыдтат? Къоддор?..—Лӕг йӕ сӕр ныттылдта. Бӕппу ма хӕдзары хицаумӕ иу каст фӕкодта, йӕ рахиз къух ӕм батылдта, машинӕйы сбадт ӕмӕ уасӕн нылхъивгӕйӕ йӕ фыртмӕ бадзырдта: —Афонмӕ нӕ кӕсӕгтӕ бафынӕй сты. Уайтагъд машинӕ фӕзилӕны дӕле фӕцис. Бӕппуитӕ рахызтысты. Таму фӕстаг дуар байгом кодта. Къоддор рассӕррӕтт ласта ӕмӕ, кӕддӕрау, йӕхи къуылдыммӕ фехста. Цыма исты ахста, афтӕ йӕхи раппар-баппар кӕнын райдыдта зӕххыл: куы-иу ахуыссыд, стӕй та-иу азгьордта. Таму йӕ фӕдыл кӕсгӕйӕ баззад... Стӕй йӕ къӕртамӕ бацыд ӕмӕ кӕсӕгтимӕ ныхас кӕныныл схӕцыд: —Сымах дӕр ӕнӕхӕдзар фос не стут... Афонмӕ уӕ агурынц. Уӕдӕ... Агурдзысты уӕ. Таму къӕрта доны ауагьта. Кӕсӕггӕ ма иуцасдӕр къӕртайы къуымты зилӕгау акодтой, стӕй фӕд-фӕдыл уазал доны дӕлӕмӕ атындзыдтой. Лӕппу иуцасдӕр донмӕ фӕкаст, стӕй йӕ риуыдзаг ныуулӕфыд. —Цы хорз бон скодта!.. Диссаджы хорз бон!.. Уалынмӕ йӕ хъустыл ауад: —Би-и-ипп!.. Бипп! Бипп! хп	ыъ	дм га* дм гту дх ӕ* дм д^ *5Г><Г>ЗГ>3!Г*57>5Г><Г>5л Т5*Т5<х5<л5<лЗРГТ5<\5<^* УЫЦЫ САДЖЫ ЦӔСТЫТӔ Фыдыбӕстӕйы Стыр хӕсты фӕстӕ булкъон Къола баззад ӕфсады. Иу фӕззыгон изӕр ӕм йӕ хуыздӕр ӕмбал Илья ӕрбауади ӕмӕ йын, цыма стыр ӕхсызгон хабар кӕны, уыйау афтӕ: —Райсом цуаны цӕуӕм. Дӕхи бацӕттӕ кӕн. —Цуан та цӕуыл кӕнӕм?—бафарста йӕ Къола. —Ау, куыд цӕуыл! Ай нӕ разы сагты бынат куы ис... Инӕлар нын загъта, лицензи, дам, райстон... Цыбырдзырдӕй, дӕхицӕн хъарм дзаумӕттӕ ӕрцӕттӕ кӕн. Ӕз дӕм райсомӕй раджы, иу-фондз сахатыл зындзынӕн. Ӕмӕ Илья кӕдӕмдӕр атындзыдта. Райсомы фондз сахатыл Илья Къолайы фатеры рудзынг ӕрбахоста. Уӕдмӕ уый цӕттӕ уыдис ӕмӕ дыууӕ лымӕны уайтагьд фӕцӕуӕг сты. Ӕмгьуыдуаты сӕм ӕртӕ цуаноны ӕнхъӕлмӕ кастысты. Ӕрлӕууыдысты. Цуанаразӕг Илья фӕсус хъӕлӕсӕй алкӕмӕн дӕр йӕ хӕс бацамыдта. Къола хъуамӕ бадтаид рындзыл хидмӕ ’ввахс. Скъӕрджытӕ сӕ бынӕттӕм ацыдысты. Илья та Къолайы йӕ бынатмӕ бахӕццӕ кодта ӕмӕ йын бафӕдзӕхста: —Ацы ран нӕм ӕнхъӕлмӕ кӕс. Мах сӕрджыны ардӕм ӕрбатӕрдзыстӕм ӕмӕ-иу ды ма фӕивгъуый... Ӕмӕ лӕг кӕдӕмдӕр атагьд кодта. Къола йӕ цӕргӕ-цӕрӕнбонты цуаны никуы уыдис, ӕмӕ йӕм ныр ацы хъуыддаг хъазыны хуызӕн кастис. Иуцасдӕр алӕууыди, стӕй йӕхицӕн бынат скодта ӕмӕ ӕрбадти. Уалынмӕ йӕм дардӕй цавӕрдӕр хъӕртӕ ӕрбайхъуыстысты. Уыдон скъӕрджыты хьӕртӕ кӕй уыдысты, уый цас бамбаринаг уыди. Сыстад йӕ бынатӕй ӕмӕ йӕ рахиз хъус аздӕхта, хъӕртӕ кӕцӕй ӕрбайхъуыстысты, уыцырдӕм. Ӕмӕ та бӕстӕ ныссабыр, сыбыртт дӕр никӕцӕй цыдис. Афтӕмӕй иудзӕвгар алӕууыд, стӕй иннӕрдӕм^ разылди. Ӕмӕ... Мӕнӕ диссӕгтӕ!.. Йӕ тӕккӕ раз, дыууӕ-ӕртӕ метры ӕддӕдӕр лӕууыдис иу стыр саг. Ӕдзынӕг касти Къоламӕ. Уый та цавддурау лӕугӕйӕ баззад, йӕ цӕстӕнгас ацы рӕсугъд цӕрӕгойӕ атонын нал куымдта. Саг ӕм цыма йӕ алӕмӕтгаг рӕсугъд сурӕт ӕвдыста, уыйау ӕнӕзмӕлгӕйӕ лӕууыди. Иу заман саджы пӕлӕхсар сыкъатӕ фӕтасыдысты ӕмӕ ӕрӕхснырста. Рӕстӕндӕр адӕймаджы хуызӕн. Стӕй та йӕ сӕр бӕрзонд смета ӕмӕ йӕ зондджын цӕстытӕй Къоламӕ ныккасти. Уый та бынтон уадзавӕрдӕй* лӕууыди. Йӕ фондзӕхстон топп йӕ къухтӕй фӕбырыди, зӕхмӕ ӕрхауди. Уӕд саг йӕ хъустӕ фӕгӕмӕл кодта ӕмӕ йӕ рӕзты сабыргай ацыди. Лӕг саджы фӕстӕ кӕсгӕйӕ баззади. Уалынмӕ йӕм Илья лӕф-лӕфгӕнгӕйӕ ӕрбахӕццӕ. —Цы фӕцис? Дӕ рӕзты не ’рбацщди? —Мӕ рӕзты ницы ӕрбацыди,— къӕмдзӕстыгхуызӕй цыбырдзуапп радта Къола. *Уадзавӕрдӕй — ӕгуыппӕгӕй, цавддурау. 8 Ныхасы къуыбылой Илья фондзӕхстонмӕ фӕкомкоммӕ ӕмӕ йӕ къух ауыгьта: —Фӕтӕригъӕд ын кодтай... Раст уыцы рӕстӕг сӕ хъустыл ауад цалдӕр гӕрахы. Ӕмӕ та хъӕд ныссабыр. —Цом!—бардзырд дӕттӕгау загъта Илья ӕмӕ разӕй ацыд. Къола йӕ фондзӕхстон систа ӕмӕ йӕ фӕдыл араст. Иу-дӕс минуты фӕстӕ цавӕрдӕр ӕрдузмӕ бахӕццӕ сты. Цалдӕрӕй дзы аходӕн цӕттӕ кодтой, фынгтӕ арӕзтой. Уалынмӕ инӕлар дӕр фӕзындис. Ильяйы афарста, цуан куыд ахицӕн, зӕгъгӕ. —Цуан хорз ахицӕн, ӕмбал инӕлар!—загъта Илья.—Кӕд ницы афӕлдӕхтам, уӕддӕр хорз ахицӕн. Ӕрмӕст нын булкъон Къола, рындзылбадӕг, нӕ сарӕхсти. Се ’хсӕн цалдӕр метры йеддӕмӕ нӕ уыдис, фӕлӕ... —Уый ӕнхъӕл та чи уыдис, ӕмӕ ахӕм номдзыд хӕстон, уымӕй дӕр— рӕстдзӕвин, цалдӕр санчъехмӕ саг ма амара,—загьта инӕлар. Къола ацы ныхӕстӕм бахудӕгау кодта, фӕлӕ дзургӕ ницы скодта. Хъӕлдзӕг цуанӕтгӕ дзаг фынгтыл ӕрбадтысты ӕмӕ цӕл кӕнынмӕ бавнӕлдтой. Къолайӕн хӕринаг йӕ хъуыры нӕ цыди. Иу комдзаг скодта, бирӕ йӕ фӕраууил-баууил кодта, и у комыкъулӕй йӕ иннӕмӕ раппар-баппар фӕкодта, стӕй йӕ тыхтӕй-амӕлтгӕй аныхъуырдта. Иудадзыгдӕр уыцы саг йӕ цӕстыты раз лӕууыди. Уыцы ӕхсӕв Къола йӕ цӕстытӕ кӕрӕдзиуыл не ’рӕвӕрдта. Райсомырдӕм афынӕй ӕмӕ федта ӕнахуыр фын. Цыма йӕ райгуырӕн хӕдзары, Ӕрыдоны, фестади. Сӕ сыхы куыйтӕ цӕуылдӕр рӕйдтой, ӕмӕ сӕм Къола рагӕпп кодта. Куыйтӕ йӕ зонгӕ сагыл ӕрхъула кодтой ӕмӕ йӕм алырдыгӕй лӕбурдтой. Къола сыл схъӕртӕ кодта, ӕмӕ уыдон лидзӕг фесты. Саг йӕ сӕр бӕрзонд систа, йӕ дынджыр цӕстытӕй уӕлейӕ дӕлӕмӕ Къоламӕ ӕркаст. Стӕй йӕ сӕр ӕруагъта, мӕ сыкъатӕм мын бавнал, зӕгьгӕ. Къола пӕлӕхсар сыкъатӕм бавнӕлдта ӕмӕ йӕ къухы аззадысты. Саг цыдӕр фӕцис. Къола тынг бакатай кодта, ай цавӕр ӕнахуыр хъуыддаг у, зӕгъгӕ, ӕмӕ уыцы тыхстӕй фехъал. Йӕ къухтӕм ӕркаст, йӕ сӕр ныттылдта ӕмӕ хъӕрӕй загьта: —Уый дын фын! Рӕстӕг цыди. Къола ӕфсадӕй сӕхимӕ сыздӕхт. Цалдӕр боны фӕстӕ Дзӕуджыхъӕуы кусын райдыдта. Уалынмӕ йын бинонты хъуыддаг бакодтой, ӕмӕ цард йӕ гаччы сбадти. Къола йӕ хӕстон ӕмбӕлтты никуы рох кодта, арӕх сӕм ӕрвыста фыстӕджытӕ, телеграммӕтӕ. Уӕлдай ӕнувыддӕр уыдис, ӕртӕ азӕй фылдӕр хӕсты кӕимӕ фӕцис, уыцы Ильяйыл. Къола йе ’рдхорды хуыдта Ирыстонмӕ, Илья та уый хуыдта Цӕгат Уралмӕ. Фӕлӕ ӕнӕ исты хъуыддагӕй адӕймаг ахӕм дард ранмӕ куыд араст уыдзӕн, кӕд ӕмӕ йӕ алыхуызон куыстӕгтӕй йӕ сӕр схъил кӕныны бон дӕр нӕй, уӕд? Иухатт йе ’мкусджытӕй кӕйдӕр хъуыддаджы балцы Цӕгат Уралмӕ ӕрвыстой ӕмӕ йӕ цӕуын нӕ фӕндыди. Нӕ, дам, фӕразын ӕмӕ хорз уаид балц фӕстӕдӕрмӕ аргъӕвын. Уыцы хабар Къолайы хъустыл ӕрцыд ӕмӕ хицаумӕ бацыд, мӕн арвитут, зӕгъгӕ. Уый ацы фӕндыл бацин кодта, ӕмӕКъола йӕхи уайтагьд ацӕттӕ кодта. Йӕ фӕндаг уыдис сахар Соликамскмӕ, уый та хӕстӕг уыд Ильяйы цӕрӕнбынатмӕ, ӕдӕппӕт ӕстай дыууӕ километры. Йӕ лымӕнӕн сцӕттӕ кодта лӕвӕрттӕ. Уӕдӕ йӕ бинойнаг Нинӕ дӕр Ильяйы цардӕмбал Радӕйӕн цыдӕр зӕрдӕлхӕнӕнтӕ срӕвдз кодта. Къола фысымуаты куы ӕрбынат кодта, уӕд телефонӕй бадзырдта Ильятӕм. Лӕг сӕхимӕ нӕ уыдис, фӕлӕ йыл Радӕ раст ӕфсымӕр-хойау бацин кодта. Де ’хсӕв, дам, ардӕм рахӕсс, зӕгъгӕ, йӕм бахатыд, фӕлӕ Къоламӕ ӕндӕр фӕнд уыдис. —Райсом уӕм изӕрӕй зындзынӕн,— дзуапп радта Къола. — Ильяйӕн уал мӕнӕй — ӕрыдойнаг салам. Къола йӕ алы фыстӕджы кӕрон дӕр фыста, мӕнӕй уал дын ӕрыдойнаг салам, зӕгъгӕ. Ӕмӕ ныр уыцы ныхӕстӕ куы загьта, уӕд Радӕйыл худӕг бахӕцыд. Уый дӕр ын зыдта йӕ ныхасы уаг. Уымӕн йӕ дыккаг бон Къола йӕ хӕстон лымӕнмӕ атындзыдта. Куы фембӕлдысты, уӕд кӕрӕдзиуыл ныттыхстысты, сӕ цины цӕссыгтӕй сӕхи дӕр ӕмӕ сӕ кӕрӕдзийы дӕр ныхсадтой. Уӕдӕ Радӕ дӕр тынг бацин кодта йӕ мойы ӕрдхордыл. Радӕ рагацау алы хӕрд ӕмӕ нозт бацӕттӕ кодта. Дыууӕ лымӕны сӕ хабӕрттӕ кӕрӕдзийӕн нӕма загьтой, афтӕ сӕм Радӕ фынгмӕ фӕдзырдта. Ӕфсин рахаста фыдызгьӕл: йӕ тӕфмӕ Къолайы комыдӕттӕ уадысты. —Ӕз сӕрмагондӕй ацыдтӕн цуаны ӕмӕ дӕ номыл иу сӕрджын самал кодтон,—йӕхицӕй раппӕлыд Илья. Уыцы ныхӕстӕм Къолайӕн кӕддӕры саг йӕ фӕлгӕнӕны февзӕрд: йӕ зондджын цӕстытӕй йӕм касти. Илья дыууӕ цайцымӕны арахъхъ ӕркодта ӕмӕ загъта: —Ахӕцыдыстӕм... Сӕ цайцымӕнтӕ анызтой, ӕмӕ Илья фынгмӕ ацамыдта. Йӕхӕдӕг йӕ рагон лымӕнӕн ӕвзаргӕ хӕйттӕ йӕ разы ӕвӕрын райдыдта. Къола батыхсӕгау кодта: —Мӕ кой ма кӕн... Ӕз фынгӕй нырма хӕрз ӕрӕджы сыстадтӕн. —Ау, уый та куыд! Ӕз ӕй сӕрмагондӕй дӕу тыххӕй... Къола ӕмбӕрста, исты йӕ скомдзаг кӕнын хъӕуы, уый, фӕлӕ уыцы саджы цӕстытӕ ферох кӕнынӕн ницы амал ардта. —Ӕвӕццӕгӕн, тынг бафӕлладтӕн,— йӕхи рӕстытӕ кодта Къола.— Ӕндӕрӕбон гуывгуывгӕнаг хӕдтӕхӕджы ӕрбатахтӕн ӕмӕ мӕ бакъуырмамӕ бирӕ нал бахъуыди. Радӕ, хъӕбӕр цай-ма мын авӕр... Къола йӕ бадт фӕцыбыр кодта ӕмӕ фысымуатмӕ таксийы ацыд. Куыддӕр базыл йӕ сӕр ӕрӕвӕрдта, афтӕ афынӕй. Ӕмӕ та федта йӕ зонгӕ фын. Цыма та йӕ райгуырӕн хӕдзары, Ӕрыдоны, февзӕрд. Уынгӕй йӕм ӕрбайхъуысти куыйты знӕт рӕйд. Къола йӕ рагацау базыдта, куыйтӕ уыцы сагыл кӕй ӕрӕмбырд сты. Ӕмӕ, ӕцӕгӕйдӕр, сӕ сыхы куыйтӕ йӕ зонгӕ сагыл ӕрхъула кодтой ӕмӕ йӕм алырдыгӕй лӕбурдтой. Къола сӕ фӕсырдта. Уӕд саг йӕ сӕр бӕрзонд систа, алырдӕм афӕлгӕсыд, стӕй йӕ пӕлӕхсар сыкъатӕ ӕруагъта Къолайы раз. Къола сӕм бавнӕлдта ӕмӕ... йӕ къухты аззадысты. Саг йӕхӕдӕг фӕцыдӕр ис. Тынг батыхсти Къола ӕмӕ та уыцы катайгӕнгӕйӕ райхъал. Уый уыди мидӕхсӕв, фӕлӕ лӕг нал бафынӕй. Сӕхимӕ куы цыдис, уӕд ма Ильятӕм иу хатт телефонӕй бадзырдта. Радӕйӕн бузныджы ныхас загъта, хатыр дзы ракуырдта, фембӕлынӕн сын фадат кӕй нал фӕцис, уый тыххӕй, ӕмӕ телефоны хӕтӕл ӕрӕвӕрдта. Уӕдӕй фӕстӕмӕ бирӕ азтӕ рацыди. Къола фыццагау йӕ хӕстон ӕмбӕлттӕм ӕрвиты фыстӕджытӕ, телеграммӕтӕ. Ильямӕ иунӕг фыстӕг дӕр нал арвыста. Ӕрмӕст ӕм ӕрвылаз Уӕлихизы бон арфӕйы тел ныццӕвы. Йӕ рагон лымӕн йӕ зӕрдыл цал хатты ӕрлӕууы, уал хатты ӕрымысы уыцы алӕмӕттаг рӕсугъд саг ӕмӕ йӕ зондцжын стыр цӕстытӕ... МЫРЗӔЙЫ ХӔРӔФЫРТ Кӕрдӕгхӕссӕнтӕм ма ӕртӕ боны куы баззади, уӕд Тамел афӕнд кодта йӕ райгуырӕн хъӕу Хъӕзбынмӕ ныууайын, йӕ мад, йӕ фыды абӕрӕг кӕнынмӕ. «Афонмӕ та мама цӕттӕтӕ кӕны бӕрӕгбонмӕ»,—хъуыдытӕ кодта Тамел. Йӕ цӕстытыл ауадысты кӕддӕры нывтӕ: мамаимӕ-иуАдагмӕтӕфгӕнаг кӕрдӕг тонынмӕ куыд ацыдысты, кӕрдӕг-иу хӕдзары къуымты куыд байтыдтой, ӕмӕ-иу уат хӕрздӕфӕй куыд байдзаг... Ӕмӕ мӕнӕ Тамел йӕ машинӕ Дзӕуджыхъӕуы стыр уынджы иу дуканийы раз ӕрурӕдта, мӕ адӕмӕн истытӕ алхӕнон, зӕгьгӕ. Дуканийы афӕстиат уыдаид фылдӕр-фылдӕр дӕс минуты ӕмӕ, йӕ къухты дыууӕ хызынгонды, афтӕмӕй дуканийӕ рацыди. Йӕ рахиз къухы цы хызынгонд уыдис, уый галиу къухмӕ райста, йӕ пинжаччы дзыппӕй машинӕйы дӕгъӕлтӕ систа ӕмӕ... Лӕппу джихӕй аззади. Йӕ машинӕ кӕм ныууагъта, уым иу ацӕргӕ лӕг лӕууыди ӕмӕ къухмӕрзӕнӕй йӕ кӕсӕнцӕстытӕ сӕрфта. —Бахатыр кӕн, хорз лӕг,—саст хъӕлӕсӕй загъта Тамел.—Ӕрдӕбон мӕнӕ ам мӕ «Жигули» фӕуагътон... Ӕмӕ... Нӕ йӕ федтай, мыййаг? Лӕг йӕ кӕсӕнцӕстытӕ йӕ уӕлӕ бакодта, Тамелмӕ скасти ӕмӕ ивазгӕ хъӕлӕсӕй бафарста: —Сырх машинӕ нӕ уыди? —О, сырх машинӕ... «Жигули»,— фӕцырд ис Тамел. — Мӕнӕ йӕ ацы тӕккӕ ран фӕуагътон. Лӕг йӕ сӕр ныттылдта. —Ӕз жигулитӕн-йедтӕн ницы зонын, фӕлӕ сырх машинӕ федтон. Дыууӕ лӕппуйы дзы бабадтысты ӕмӕ ацыдысты... Сӕ иу бӕрзонд, мӕллӕггомау, бӕгъӕмсар, иннӕ та — бӕзӕрхыггӕарӕзт, цыдӕр ӕнӕдаст... Кӕд уыцы сырх машинӕ дӕу у, уӕд дын ӕй... Уӕ, хуыцауылгъыст ӕнаккӕгтӕ, зӕгьгӕ, ныхъхъӕрзӕгау кодта Тамел ӕмӕ фӕстӕмӕ дуканимӕ базгьордта. Тамел дуканийы директоры дуар ӕфсоны хост бакодта ӕмӕ мидӕмӕ бахызт. —Дӕ телефонӕй куы адзурин... Тынг ӕхсызгон мӕ хъӕуы... Директор йӕ цӕстытӕ гӕххӕттытӕй исгӕ дӕр не скодта, афтӕмӕй йӕ къухӕй телефонмӕ бацамыдта. Тамел милицӕмӕ адзырдта, бамбарын кодта хъуыддаг, загьта йӕ машинӕйы номыртӕ: —Сырх «Жигули»... О, иу лӕг сӕ федта. Дыууӕ лӕппуйы... Сӕ иу бӕрзонд, мӕллӕггомау, бӕгъӕмсар, иннӕ та — бӕзӕрхыгтӕарӕзт, ӕнӕдаст... Нӕ зонын... Уымӕн дӕр ницы зонын... Ӕндӕр ницы зонын... Лӕппу телефоны хӕтӕл ӕрӕвӕрдта ӕмӕ йӕ къӕбуты хид ныссӕрфта. Дуканийы хицау ӕм хъыггӕнӕджы цӕстӕй скасти. —Бахатыр кӕн, бахъыгдардтон дӕ,— загьта Тамел. — Истӕуыл куы стыхсын, уӕд мӕ хид мӕ къӕбутӕй акӕлы. Дуканийы директор ныуулӕфыд. —Уӕллӕй, ацы давджытӕ фылдӕрӕй-фылдӕр кӕнынц. Хъуыддаг афтӕ куы ахӕсса, уӕд Ирыстон фӕстагмӕ цӕрынӕн нал бӕздзӕн... Ӕздынзӕрдӕтӕ не ’взерын, фӕлӕ машинӕ карчы цъиу нӕу. Хъуамӕ искӕцӕй разына. Тамел ма мӕстӕйдзагӕй кабинеты абадтис ӕмӕ сыстади. Йӕ хызынгӕндтӕм ӕркасти. —Хъӕзбынмӕ нӕ бинонты абӕрӕг кӕнынмӕ цыдтӕн ӕмӕ дын ай мӕ балц. Директор сыстад ӕмӕ Тамелмӕ комкоммӕ бакасти. —Уӕллӕй, Хъӕзбыны кой рагӕй хъусын, фӕлӕ дзы иу хатт дӕр нӕма уыдтӕн. Ӕз дӕ ныддавдзынӕн... Нӕ, нӕ, дӕ хорзӕхӕй, иунӕг ныхас дӕр мауал скӕн. Ам ӕфсӕрмыйагӕй мисхал дӕр нӕй. Уыдон дӕм бӕрӕгбонмӕ ӕнхъӕлмӕ кӕсдзысты. Тамел ма цыдӕр зӕгъинаг уыд, фӕлӕ йын директор барджын хъӕлӕсӕй афтӕ фӕкодта: —Хуымӕллӕггаджы загъдау, кондыл ӕй банымай!.. Кӕд уӕм бӕгӕны дӕр ис, уӕд мын дзы иу кӕхцы дзаг... Лӕугӕ-лӕууын... Уымӕн йӕ дыккаг изӕр Тамел иунӕгӕй бадти телевизоры раз. Касти йӕм, фӕлӕ дзы уынгӕ ницы кодта. Иу афон телефон ныдздзинг ласта, ӕмӕ лӕппу фесхъиудта. —Хъусын дӕм,—ӕнӕуд хъӕлӕсы уагӕй дзуапп радта Тамел.—О, ӕз. О, хуыцауылгъыст ӕнаккӕгтӕ! Ӕмӕ тынг ныппырх?.. Кӕцы ран?.. Хорз... Райсом фарастыл уым уыдзынӕн... Хорз... Дӕсмӕ бацӕудзынӕн. Ӕмӕ сӕхицӕн исты уыдис? Райсомӕй милицӕмӕ куы бацыд, уӕд ын хабӕрттӕ кӕрӕй-кӕронмӕ радзырдтой. Давжытӕй иу кӕд царди Ныгуылӕны уынджы ӕртын дыккӕгӕм хӕдзары, йӕ мадыфсымӕр Мырзӕйы хӕдзары фарсмӕ. Уый ацы хӕдзар ӕрӕджы балхӕдта. Хур дзӕвгар акъул, афтӕ Тамел Мырзӕтӕм ацыди. Йӕ машинӕйы хабар йӕ мадыфсымӕрӕн не схъӕр кодта, фӕлӕ йӕ хъавгӕйӕ бафарста, сӕ дӕллаг фарсмӕ чи цардис, уымӕй. Мырзӕйы цӕсгом ӕвиппайды фӕтар. Йӕ сӕр нынкъуыста. —Нӕ дӕле Косерхан цӕры. Диссаджы хорз адӕймаг у. Фӕлӕ йӕхицӕй ӕнамонддӕр сылгоймаг зын ссарӕн у. Мӕнӕ та йын милицӕ йӕ фырты ӕрцахстой, цыдӕр фыдбылыз та ракодта. Ӕмӕ дзы, уӕвгӕ, агургӕ та цы кӕныс? Сӕфт дӕр сӕфт, ӕмӕ уый дӕр сӕфт... Наркоман у. Афтӕмӕй йӕ мад та... Мӕнӕ удыскъуыд кӕмӕй фӕзӕгъынц, раст ахӕм сылгоймаг. Нырма йыл цастӕ цӕуы, ӕмӕ-ма йӕм бакӕс — йӕ фырты мӕстӕй базӕронд... Лӕг ма йӕ ныхасыл цыдӕр бафтауинаг уыдис, фӕлӕ ӕвиппайды фӕкъуыхцы, йе 'рфгуытӕ сӕхиуыл схӕцыдысты. —Диссагӕй цы кӕныс!? Мӕнӕ уыцы ӕнамонд сылгоймаг йӕхӕдӕг ӕрбацӕуы. Мырзӕ йӕ сыхаджы размӕ кӕртмӕ рахызти. Тамел дӕр йӕ хӕдфӕстӕ рацыд. —Мырзӕ, мӕ къона, уӕ асин-ма мын авӕр ӕмӕ мӕ хӕдзары сӕрыл исты ӕмпъузӕнтӕ сӕвӕрон,—фӕлмӕн хьӕлӕсыуагӕй загъта ус.—Уарын куыддӕр райдайы, афтӕ царӕй тӕдзы ӕмӕ тӕдзы. —Лӕппу,—фӕзылд Мырзӕ Тамелмӕ,—уӕртӕ-ма йын асин бадав. Тамел бауад асинмӕ ӕмӕ йӕ сыхӕгты кӕртмӕ ахаста. Ус дӕр йӕ фӕдыл ацыд. —Мӕнӕ-ма йӕ ам авӕр, мӕ къона,— уыцы фӕлмӕнӕй загъта зӕронд ус. —Уӕдӕмӕ афтӕ нӕ, хорз ус,—хъуыдыдзастӕй сдзырдта Тамел.—Цы кӕнын хъӕуы, уый мын зӕгъ ӕмӕ йӕм кӕд мӕхӕдӕг сарӕхсин. —Уӕ, дӕ мад дӕ хурӕй бафсӕда, ӕмӕ йӕ зонгӕ кӕнын, зонгӕ? Цалдӕр ранӕй тӕдзы... Мӕнӕ-ма йӕ дӕхӕдӕг фен. Ацы ныхӕстимӕ ус хӕдзармӕ бараст, Тамел йӕ фӕстӕ. Лӕппу агъуыстмӕ нӕма бакъахдзӕф кодта, афтӕ йын йӕ улӕфӕнтӕ цыдӕр ӕнахуыр ӕнудгӕнӕг смаг ахгӕдта. Уӕддӕр къӕсӕрыл бахызт, ӕмӕ цар хъулӕттӕй куы федта, уӕд ма йын цы базонын хъуыди: хӕдзары сӕр базилинаг уыдис. Тамелы зӕрдӕ бамӕгуыр Косерханы тӕригъӕдӕй. —Ӕз ныртӕккӕ уӕлхӕдзармӕ схиздзынӕн ӕмӕ йӕ мӕхи цӕстӕй фенон. Тамел асиныл уыцы рогӕй хӕдзары сӕрмӕ сгӕпп кодта ӕмӕ федта, амӕйразмӕ кӕй никуы федта, ахӕм диссаг: хӕдзар мӕнг ӕмбӕрзт уыдис шиферы сӕстытӕй. И у шифер дӕр дзы ӕнӕхъӕн нӕ разынди. —Хорз ус, шифертӕ иууылдӕр сӕстытӕ куы сты,—райхъуысти Тамелы хъӕлӕс хӕдзары сӕрӕй. —Цы зонын, мӕ хур,—уӕлхӕдзармӕ йӕм сдзырдта Косерхан.—Уыцы ӕнамонд иу уалдзыгон бон схызт ӕмӕ ӕмбӕрзӕн дуртӕ ракалдта, уыдон, дам, модӕйы нал сты ӕмӕ, дам, сӕ ивгӕ кӕнын. Мӕ зӕронд сӕр ӕй ӕрӕгмӕ ӕрцахста: ӕмбӕрзӕн дуртӕ ныууӕй кодта ӕмӕ сын сӕ бӕсты шиферы сӕстытӕ мӕнг ӕвӕрд акодта. Тамел асинӕй кӕртмӕ ӕрхызт ӕмӕ йӕ рыпгӕ ӕрцагьта: —Тыхсгӕ ма кӕн, нӕ мады хай. Мӕнмӕ уӕлдай шифертӕ ис ӕмӕ сӕ тӕккӕ абон ӕрбаласдзынӕн. —Ӕмӕ дын сӕ аргъ цӕмӕй бафиддзынӕн, цӕмӕй, мӕ хур, хӕдзары иу капекк куы нал баззад, мӕхӕдӕг хӕсты бын куы (Ьӕдӕн... —Ууыл дӕр ма тыхс, Косерхан: куы дын загътон — уӕлдай мын сты. Уӕлӕ кӕрты къуымты рахау-бахау кӕнынц. Хъыгдарыны хос йеддӕмӕ ницы сты ӕмӕ дын сӕ лӕвар кӕнын. Ӕвӕргӕ дӕр сӕ мӕхӕдӕг скӕндзынӕн. Ацы ныхӕстӕм Косерханы зӕрдӕ бауынгӕг. Тамел ӕй сабыртӕ кодта, фӕлӕ ус йӕ кӕуынӕй не ’нцади. Уалынмӕ Мырзӕ кӕртмӕ ӕрбацыд ӕмӕ йӕ фӕрсы: —Цӕуыл кӕуыс, Косерхан? Уый, йӕ кӕуын нӕ уромгӕйӕ, уыцы зынтӕй ивазгӕ хъӕлӕсӕй загъта: —Куыд нӕ кӕуон, мӕнӕ кӕуинагӕй фыддӕр куы дӕн... Мырзӕ бамбӕрста йӕ рӕдыд ӕмӕ къӕмдзӕстыгхуызӕй лӕууыди кӕрты бӕстастӕу. Тамел афтӕ фӕкодта: —Уӕдӕмӕ уал асин ам уадзӕм. Ӕз уыЦы шифертӕ уайтӕккӕ ӕрбахӕццӕ кӕндзынӕн. Йӕ къухтӕ къранты донай ахсадта ӕмӕ аивӕй Мырзӕйы хъусы цыдӕр бадзырдта. Уый йӕ сӕр разыйы тылд бакодта ӕмӕ иумӕ кӕртӕй рацыдысты. Тамел Мырзӕйӕ ӕхца райста ӕмӕ кӕдӕмдӕр атындзыдта. —Алакки, дӕ сӕр мӕ тынг бахъуыди,—уыцы хъуыддагхуызӕй загьта Тамел. —Ай цавӕр мӕрддаг адӕймаг дӕ!? «Дӕ бон хорз» мын уӕд та загътаис, — сбустӕ кодта, Алакки, зӕгъгӕ, Тамел кӕмӕ бадзырдта, уый. —Гъемӕ дӕ бон хорз уӕд, Алакки, ӕмӕ дыл тӕккӕ аизӕр Хуыцауы хорзӕх сӕмбӕлӕд,—худгӕйӕ дзуапп радта Тамел. —Гъеныр ӕгас цу, хъӕзбынаг. Цавӕр зӕд дыл атахти, кӕцӕй фӕдӕ? Тагъд-тагьдӕй Тамел йӕ курдиат бамбарын кодта. —Бахатыр кӕн, Тамел, уӕддӕр дӕ нӕ бамбӕрстон. Дӕуӕн уыцы Косерхан чи у, цы дын бавӕййы? —Ницы мын бавӕййы, мӕ мадыфсымӕр Мырзӕйы тӕккӕ фарсмӕ цӕры. Ӕз ӕй абоны онг уынгӕ дӕр никуы фӕкодтон. Ӕмӕ уый дӕр ӕнӕнхъӕлӕджы: йӕ фырт мын йе ’мбалимӕ мӕ «Жигули» атардтой. Кӕмдӕр ӕй ныппырх кодтой, сӕхи сын цӕфгӕй ӕрцахстой... Алакки цъусдуг ӕнӕдзургӕйӕ алӕууыд, стӕй йӕ бафарста: —Гъӕй, Тамел, къорийӕ хъазгӕйӕ дын дӕ сӕр къобола лӕдзӕгӕй ними ныццавта? Кӕд дын йӕ фырт дӕ машинӕ адавта ӕмӕ йӕ ныппырх кодта, уӕд ын ды хъуамӕ йӕ хӕдзар ног шиферӕй бамбӕрзай? Сымахмӕ, Хъӕзбыны, ахӕм ног ӕгъдау ис? —Ехх, Алакки, ды уыцы хӕдзары къӕсӕрӕй куы бакӕсай, уӕд ӕй дӕ цӕргӕцӕрӕнбонты нал ферох кӕндзынӕ. Ахӕм смаг кӕны, ахӕм, ӕмӕ дзы фӕлӕууӕн нӕй... Тӕригьӕд у уыцы сылгоймаг. Цӕй, уыцы ныхӕстӕ дӕу ницӕмӕн хъӕуынц, фӕлӕ ацы базӕйы истытӕ разындзӕн ӕмӕ мын мӕ къух ацараз. Ноджыма йӕ сайгӕ дӕр акодтон, зӕгьын, мӕнмӕ уӕлдай шифертӕ ис, ӕмӕ дын сӕ лӕвар кӕнын, зӕгъгӕ. Уӕдӕ ацы бон дӕуӕй уӕлдай кӕмӕ баулӕфон, ахӕм мын нӕй. Алаккийы цӕсгом фӕтыхстхуыз и. —Ӕргом дын куы зӕгъон, уӕд мӕм нал баззад. Уӕртӕ кӕрты чи ис, уыдонмӕ дӕр райсом ӕрбацӕудзысты... Уӕй сты. Ӕндӕр мӕм нал ис... Тамелы скӕуынмӕ бирӕ нал хьуыди. —Цал дӕ хъӕуы? — бафарста йӕ Алакки. —Сӕдӕ мӕ куы уаид,—загьта Тамел, ӕмӕ йӕ зӕрдӕ фырцинӕй скафыди. —Гъемӕ хорз. Ӕз дӕуӕн кӕй бахӕлӕг кӕнон, уый ме знаджы хай фӕуӕд! Сӕ хицауӕн хъуыддаг бамбарын кӕндзынӕн... Уӕдӕ ма дӕ, ӕвӕццӕгӕн, зӕгӕлтӕ дӕр бахъӕудзӕн. Чи зоны, ноджыдӕр ма истытӕ... Алакки рафыста шиферты ӕмӕ зӕгӕлты аргь. Тамел азгьордта базӕйы къантормӕ. Уырдыгӕй куы рацыд, уӕд Алаккийӕн афтӕ фӕкодта: —Ӕххӕст ма мын машинӕйӕн дӕр исты амал акӕн. Мӕнӕ уӕ кӕрты цалдӕр машинӕйы ривадӕй куы лӕууынц... —Гъе, мӕ лымӕнлӕггаг, уый дӕр мын хъуыдыгонд у,—бахуыдызмӕл ис Алакки ӕмӕ иу лӕппулӕгмӕ фӕдзырдта. Уайтапд шифергӕ машинӕйы авӕрдтой. Шофыр ӕмӕ Тамел машинӕйы куы абадтысты, уӕд Алакки фӕхъӕр кодта: —Фӕлӕуу-ма! Ӕз дӕр демӕ цӕуын. Куыд ӕй бамбӕрстон, афтӕмӕй ӕнӕ мӕн ды ницы сарӕхсдзынӕ. Машинӕ уайтагъд Ныгуылӕны уынджы балӕууыд. Лӕппутӕ сӕ дыстӕ бафӕлдӕхтой, шифер кӕртмӕ ӕристой, ӕмӕ машинӕ ацыди. Тамел ӕмӕ Алакки хӕдзары сӕрмӕ схызтысты, цӕуылдӕрты аныхӕстӕ кодтой ӕмӕ шиферы сӕстӕгтӕ калын райдыдтой. Уый фӕстӕ ног шифертӕ хӕдзары сӕрмӕ систой ӕмӕ сӕ хуыйын байдыдтой. Хур аныгуылдис, афтӕ сӕ куыст фесты. Тамел асиныл ӕрхызти, Алакки та уӕлхӕдзарӕй кӕртмӕ ӕргӕпп кодта. —Мырзӕйы хӕрӕфырт, уӕртӕ-ма къранты донӕй уӕ къухтӕ ахсут ӕмӕма мӕнӕ базыры бын абадут. Уӕвгӕ мӕм ницы ис, фӕлӕ мӕ къухты конд хъарм хӕринагӕй куы нӕ скомдзаг кӕнат, уӕд мын уӕ хорздзинад нӕ батайдзӕн,—ныллӕгъстӕ кодта Косерхан ӕмӕ кӕрты цырагъ ссудзын кодта. Лӕппутӕ кӕрӕдзимӕ бакастысты, ӕмӕ сын ӕфсин куыд загьта, афтӕ бакодтой... Тамел ӕмӕ Алакки уыцы изӕр никӕдӕм тагъд кодтой ӕмӕ фынгыл бадгӕйӕ бирӕ фӕныхӕстӕ кодтой. Кӕртӕй куы цыдысты, уӕд ӕфсинӕн арфӕтӕ кӕныныл схӕцыдысты. Фыццаг хатт ком ком мӕ бакасти Тамел Косерханы цӕсгоммӕ. —Арфӕтӕ сымахӕн ӕмбӕлы, мӕ къонатӕ,—загъта Косерхан.—Бӕргӕ, мӕ бон истытӕ куы уаид, уӕд ӕй сымах хуызӕттӕн ницы хуызы бахӕлӕг кӕнин. Кӕмӕн стут, уыдон уӕ хуртӕй бафсӕдӕнт. Косерханӕн йӕ зӕрдӕ барызти ӕмӕ йе ’нцъылдтӕ рустыл йӕ цӕссыг ӕрфӕдтӕ кодта. Ус йӕ куатӕйы кӕронӕй йӕ цӕссыгтӕ асӕрфта ӕмӕ Тамелмӕ дзуры: —Дӕу зонын, Мырзӕйы хӕрӕфырт, фӕлӕ дын ацы уӕздан лӕппу та чи у? —Уый ме ’мбал у, Парсиаты Алакки. —Сыгъзӕрин лӕппутӕ стут, сыгьзӕрин,—загьта Косерхан ӕмӕ Алаккимӕ фӕзылд.—Ды, мӕ къона, хӕдзары сӕрӕй гӕппытӕ кӕнынӕй дӕхи куы хъахъхъӕнис. Исты фыдбылыз, мыййаг... —Ма йын тӕрс, Косерхан,—бахудти Тамел.—Уый иу бон ӕртыккаг этажӕй дӕр рӕсӕррӕтт кодта. Ахӕмтыл фӕлтӕрд у— каскадер у... Ацы асин ма дӕ истӕмӕн хъӕуы? —Цӕмӕн ма мӕ хъӕуы, мӕ хуртӕ?.. Хъуыддӕгтӕ иууылдӕр уӕхимӕ куы райстат ӕмӕ сӕ куы бакодтат... Тамел асин ахаста ӕмӕ йӕ Мырзӕты кӕрты къуымы ӕрӕвӕрдта. Стӕй йӕ зӕрдыл цыдӕр ӕрбалӕууыди ӕмӕ фӕстӕмӕ фездӕхти. Косерхан ы кӕртмӕ ма иу уад бакодта: —Бахатыр кӕн, нӕ мады хай, мӕнӕ... Ӕмӕ базыры бын цы фынгыл бадтысты, ууыл гӕххӕттын ӕхцатӕ ӕрӕвӕрдта. Косерхан йӕ дзых схӕлиу кӕнын дӕр нӕма сфӕрӕзта, афтӕмӕй Тамел уынгмӕ разгъорӕгау кодта. Цалдӕр боны рацыд, ӕмӕ Косерхан арфӕйы хуын бахаста йӕ сыхӕгтӕн. Мырзӕйӕн йӕ хӕрӕфырты тыххӕй диссаджы арфӕтӕ фӕкодта. Сӕхимӕ куы рацӕйцыд, уӕд ма фӕстӕмӕ иу зылд фӕкодта ӕмӕ ӕргомӕй, мардыл кӕуӕгау, фӕкуыдта кӕрты бӕстастӕу. —Мырзӕ, зыгьуыммӕ мӕ ма бамбар, фӕлӕ сымах куыд тӕхудиаг стут... Ахӕм гуырд райсомӕй кӕй къӕсӕрӕй рахизы... Цы — йӕхӕдӕг, цы — йе ’мбал... Уӕдӕ махон та адӕмы фыддӕртимӕ йӕхи цӕмӕн сбаста, иу мӕнӕ дӕ хӕрӕфырты хуызӕнимӕ куыд нӕ бамбал ис? Раздӕр скъолайы хорз куы ахуыр кодта, уӕд ыл цы ’рцыди? Йӕ фыды фӕстӕ дзы цы хӕйрӕг бацыди, йӕ сӕр-йӕ фат куы нал ӕмбары, дзырд ӕм куы нал хъары, иудадзыг фӕлитой митӕ куы кӕны... Мырзӕ тынг хорз ӕмбӕрста Косерханы уавӕр, фӕлӕ йын уӕддӕр ныфсытӕ ӕвӕрдта. —Косерхан, цӕмӕн дӕхи хӕрыс? Кӕд уый дӕр искуы адӕмыхъӕр бамбарид. Йӕ сӕр кусгӕ кӕны, бӕргӕ, фӕлӕ кӕйдӕр зондӕй фӕрӕдыди... Мӕнӕ куыд акӕнынц: ӕрӕджиауы зонд дӕр зонд у. Уыцы бонӕй фӕстӕмӕ Тамел Косерхан ы уавӕр никуыуал рох кодта. Тӕригъӕд ын цас кодта, уыйбӕрц та йын баххуыс кӕнынмӕ бӕллыди. Куы-иу ын ӕхца исты ӕфсонӕй авӕрдта, куы-иу ын зӕрдӕлхӕнӕнтӕ акодта. И у хатт та йын дыууӕ голладжы ссад баласта. Иуахӕмы та йын йӕ кӕрты сӕкӕры голлаг ӕрӕвӕрдта. Косерхан фырӕфсӕрмӕй йӕхи цы фӕкодтаид, уый нал зыдта. —Преми райстон ӕмӕдын мӕ премийӕ хай кӕнын... Куы нӕ мӕм уаид, уӕд уый иу хъуыддаг у, фӕлӕ мӕм цыдӕр капеччытӕ ӕрбафтыд ӕмӕ мын мӕ лӕварыл баввӕрс,— лӕгъстӕ кӕнгӕйӕ загъта Тамел. Косерхан Тамелы ном йӕ зӕрдыл нӕ бадардта, ӕви йӕм йӕ номӕй ӕфсӕрмыйӕ нӕ дзырдта, уый бӕрӕг нӕу, фӕлӕ йӕ иудадзыгдӕр хуыдта «Мырзӕйы хӕрӕфырт». Адӕмы размӕ рацӕугӕйӕ алы хатт дӕр Тамелӕй ӕппӕлыди. —Мырзӕйы хӕрӕфырт мын уыцы ӕнцойдзинад бакодта... —Мырзӕйы хӕрӕфырт мӕм фӕкасти, йӕ цӕрӕнбонтӕ бирӕ уой... — Мырзӕйы хӕрӕфырт куы нӕ уыдаид, уӕд афонмӕ ме стӕгдар дӕр нал уаид... Рацыди цалдӕр азы. Иу бон Ныгуылӕны уынджы уӕлӕмӕ сцӕйцыд иу бӕрзондгомау, ӕнахуыр мӕллӕг лӕппу. Йӕ фадыварц йӕ коммӕ нал касти ӕмӕ-иу ӕй йӕ къӕхтӕ куы иуырдӕм ахастой, куы — иннӕрдӕм. Уый уыдис Косерханы фырт. Йӕ райгуырӕн хӕдзармӕ куыд хӕстӕгдӕр кодта, афтӕ йӕ зӕрдӕ тынгӕй-тынгдӕр рызти. Ӕмбӕрста йӕ, царды рӕдыд фӕндагыл кӕй ацыди, уый. Ӕлгьыста, галиу фӕндагмӕ йӕ чи асайдта, уый дӕр. Мӕ царды кӕрон ӕрхӕццӕ кӕны, зӕгьгӕ, хъуыдытӕ кодта. Сӕ хӕдзары ӕмбӕрзӕн дурты ауӕй ӕвирхъаудзинад кӕй уыди, уый дӕр ӕмбӕрста. Мӕнӕ мӕхи куыд бабын кодтон, зӕгъгӕ, йӕхиуыл куыдта. Уыцы хӕйрӕджы хойраг мыл куыд фӕуӕлахиз ӕмӕ худинаджы хай куыд бадӕн, зӕгъгӕ, ӕрдиаг кодта йӕхинымӕр... Сфӕнд кодта искӕмӕй уал ӕхца ӕфстау райсын ӕмӕ сӕ хӕдзары сӕр бамбӕрзын. Уый уыди йӕ иунӕг бӕллиц. Ӕвиппайды та, иннӕ хӕттыты хуызӕн, йӕ хуылфыдзаумӕттӕ ссудзӕгау кодтой ӕмӕ йӕ бауадзыгмӕ бирӕ нал хъуыди. Нӕхимӕ ма тагьддӕр куы бахӕццӕ уаин ӕмӕ куы ’рбадин, зӕгъгӕ, лӕппу йӕ цыд фӕтагъддӕр кодта... Мӕнӕ йӕ райгуырӕн хӕдзар. Нал ӕй базыдта ӕмӕ фӕйнӕрдӕм афӕлгӕсыд, кӕд рӕдигӕ фӕкодтон, зӕгъгӕ... Хӕдзар йӕ бынаты лӕууыд, фӕлӕ йӕ хуыз аивта — уыдис хӕрззылд, йӕ сӕр шиферӕй ӕмбӕрзт, йӕ кулдуар ног ахуырст, рудзгуыты бын — дидинджытӕ... Лӕппумӕ йӕ зӕрдӕ афтӕ сдзырдта, зӕгъгӕ, йӕ мад нал ис ӕмӕ хӕдзары ӕндӕр чидӕр ӕрцарди. Кӕнӕ та йӕ искӕмӕн ауӕй кодта ӕмӕ йӕхӕдӕг хъӕумӕ алыгъди. Лӕппу дуарыл бахӕцыд, фӕлӕ уый ӕхгӕд разынди. Дуар бахоста. Ӕддӕмӕ куы ничи ракасти, уӕд бацыди сӕ сыхаг Мырзӕйы хӕдзармӕ ӕмӕ кулдуар бакъуырцц-къуырцц кодта. Уайтагьд хӕдзары ӕфсин йӕ размӕ рауади. —Искӕйы агурыс, лӕппу?—бафарста йӕ ус. Лӕппу бахудызмӕл ис: —Нал мӕ базыдтай, Лезинка? Лезинка йӕ цӕст лӕппуйыл ӕрхаста ӕмӕ йӕ уӕхсчытӕ фӕтасыдысты: —Бахатыр мын кӕн, лӕппу. Бӕрӕг кӕйдӕр хуызӕн дӕ, фӕлӕ дӕ нал хъуыды кӕнын. Лӕппу та йӕ мидбылты бахудти. —Йӕд у... Мӕнӕ ацы хӕдзары раздӕр чи царди, уыцы усы агурын. Косерханӕй зӕгъын... Лезинка цӕуылдӕр ахъуыды кодта ӕмӕ та лӕппуйыл йӕ цӕст ӕрхаста. —Кӕд Косерханы агурыс, уӕд ам нӕй. Ӕндӕрӕбон мӕм ӕрбауад ӕмӕ мын афтӕ, мӕ куыстӕй, дам, мӕхи ракуырдтон ӕмӕ, дам, мӕ цӕгатмӕ куы ныууаин... Иу къуыри, дам, дзы фӕуыдзынӕн ӕмӕ, дам, мын мӕ хӕдзармӕ куы фӕкӕсиккат. Лӕппу сонт зылд фӕкодта ӕмӕ уынджы дӕлӕмӕ араст. Лезинка йӕ фӕстӕ кӕсгӕйӕ баззади. Стыр дис кодта, уыцы мӕллӕгӕй йӕ лыстӕг зӕнгтыл куыд лӕууыди, ууыл. Уымӕй ӕртӕ боны фӕстӕдӕр Тамел Мырзӕтӕм йӕ машинӕйы ӕрбацӕйцыди. Дардӕй Косерханы дуармӕ ауыдта милицӕйы машинӕ. Дыууӕ лӕджы дзы рахызтысты. Бараст сты комкоммӕ Косерханы хӕдзармӕ. Сӕ иу дуар бахоста ӕмӕ ӕнхъӕлмӕ кӕсгӕйӕ дзӕвгар алӕууыди. Тамел йӕ машинӕ Мырзӕты хӕдзары раз ӕрлӕууын кодта. Рахызтис. Уӕд ӕм милицӕйы кусджытӕй иу ӕрбадзырдта: —Лӕппу, ды, ӕвӕццӕгӕн, сӕ сыхаг дӕ... Цымӕ ацы хӕдзары хицау кӕм уа? Ӕддӕмӕ сӕ ничи кӕсы... —Ӕз мӕхӕдӕг ам нӕ цӕрын, фӕлӕ уӕм кӕд исты ныстуан ис, уӕд мын ӕй зӕгъут. Ӕз ӕй хӕдзары хицауӕн фехъусын кӕндзынӕн. —Ӕмӕ ды та чи дӕ?—бафарста йӕ милицӕйы кусджытӕй иу.—Ацы сыхы нӕ цӕрыс? —Нӕ, ӕз ацы сыхы нӕ цӕрын, фӕлӕ Косерханы хорз зонын. Уый мӕ йӕхӕдӕг «Мырзӕйы хӕрӕфырт» хоны. Мырзӕ, мӕ мадыфсымӕр, мӕнӕ ам цӕры ӕмӕ сӕм арӕх ӕрбауайын... Милицӕйы кусӕг ӕй цыма рагӕй зыдта, уыйау афтӕ фӕкодта: —Гъемӕ, Мырзӕйы хӕрӕфырт, уыцы усӕн хъавгӕйӕ бамбарын кӕн... Дӕ фырт, зӕгь, морджы ис... Йӕхи амардта. Ахӕм хабӕрттӕ, гье, Мырзӕйы хӕрӕфырт. Тамел сагьӕсхуызӕй афтӕ бакодта: —Уӕдӕ йӕ бафснайын дӕр мӕхимӕ куы ’рхаудта...