ФЫЦЦАГ СӔР* Фынг Нӕ адӕмы царды тымбыл фынгӕн рагӕй фӕстӕмӕ дӕр ис ӕнӕкӕрон кад ӕмӕ аргь. Нӕ царды ӕгьдӕуттӕ цыфӕнды стырӕй цыфӕнды гыццылмӕ бастуыдысты ӕмӕ сты уыйимӕ. Стыр куывдты, стыр чындзӕхсӕвты, туджджынты ныхасы, дыууӕ мыггаджы хӕстӕгдзинады ӕмӕ зианы ӕгъдӕутты ирон адӕм ныхас кодтой ӕмӕ кӕнынц фыццжы уӕлхьус, цӕхх ӕмӕ кӕрдзын сӕ разы, афтӕмӕй. Фынг домы ӕмӕ ахуыр кӕны ӕфсармыл, лӕгдзинадыл, арӕхстдзинадыл, хӕлардзинадыл, ӕнгом цардыл. Ирон фынг йӕ рӕсугъд ӕгъдӕуттимӕ ирон адӕмы уазӕгуарзондзинад ӕмӕ кад ӕвдисӕг у. Цал ӕмӕ цал фӕзилӕнӕй пайда кодта фысым йӕ уазӕджы сбуц кӕнынӕн! Уӕдӕ кусарт, уӕдӕ кады нуазӕнтӕ-ӕфсины, лӕппуйы, лӕууӕджы, чындзы ӕмӕ а. д. Бинонты иумӕйаг бадты фынг уыдис хъомылады стыр скьола. Бӕрӕгбонты ӕмӕ бӕрӕгӕхсӕвты хорз хистӕры руаджы бинонтӕ - сылгоймагӕй, нӕлгоймагӕй - ахуыр кодтой фынджы ӕгъдӕуттӕ ӕмӕ сӕ бирӕ алыхуызон фӕзилӕнтыл. Ӕнӕ уыдон зонгӕйӕ та адӕймаджы кад йӕ бынаты нӕ уыдис-усгур лӕппуйӕн минӕвар ничи куымдта, чызг ын ничи лӕвӕрдта, чындздзон чызджы та агурӕг нӕ уыд. Хӕдзар уыдис ӕгад, уазӕг ӕм хӕстӕг нӕ цыд. Ирон фыцджы ӕгъдӕуттӕ фӕйнӕхуызон сты цин ӕмӕ зианы бонты. Уыдон иугай лӕгты фӕндонмӕ гӕсгӕ нӕ, фӕлӕ ӕппӕт адӕмы тыхджын зонд ӕмӕ фарнӕй рантыстысты ӕмӕ дугтӕ ӕмӕ заманты сӕрты ӕрхӕццӕ сты нӕ рӕстӕгмӕ. Уыцы ӕгьдӕуттӕ * Ныхасыздӕхты хицӕндзинӕдтӕм ӕвнӕлд нӕ цӕуы. (Ред. фиппаинаг.) Ирон фынджы ӕгьдӕуттӕ рӕсугъд кӕнынц ирон адӕмы цард, иу сын кӕнынц сӕ тых, сӕ хъару, ӕвӕрынц сын фидар фӕтк сӕ цардӕн, ӕфтауынц сӕ ӕфсарм ӕмӕ ӕгъдауыл. Нӕ фынджы ӕгъдӕуттӕ кӕддӕриддӕр адӕймагӕн йӕ удыхьаэд фӕрнӕйдзагминиуджытӕй фӕлыстой, царды йын ныфсдӕттӕг уыдысты, ӕнӕсӕрфат митӕ ӕмӕ йӕ фыдракӕндтӕй хьахъӕдтой. Хъыгагӕн, фӕстаг рӕстӕджыты фылдӕр кӕны, алы хъылма ӕмӕ нозт йӕ адӕймаджы сурӕт кӕмӕн айстой, йӕ хъару кӕмӕн басастой ӕмӕ афтӕмӕй йӕ адӕмы кад ӕмӕ ӕгьдӕуттыл йӕ кьух чи ауыгъта, ахӕмты нымӕц. Рох кӕнын райдыдтам, ирон фынг кӕмӕй фидыдта, адӕм диссагӕн кӕй хастой, уыцы хӕринӕгтӕ ӕмӕ нозтытӕ дӕр. Ныр ӕрыгон сылгоймӕгтӕ, искуы-иуӕй фӕстӕмӕ, зонгӕ дӕр нал кӕнынц арахъ рауадзын, бӕгӕны скӕнын, стӕй уымӕй мырӕг ӕмӕ кьаматтаг раиртасын. Ӕлутон ӕмӕ ронгта адӕмӕй бынтон ферох сты. Се скӕнын нӕ, фӕлӕ, цы сты, уый дӕр бирӕтӕ нал зонынц. Ронг Нарты кадджыты дзырдӕуы, зӕгъгӕ, нартӕ ронгӕй куыд хъӕлдзӕг кодтой, афтӕ никӕцы нозтӕй. Уый уыди алантӕн сӕ уарзондӕр ӕмӕ кадджындӕр нозт. Хуымӕтӕджы йӕ нӕ айстой гуырдзы дӕр рацъӕгтӕ, мегрелтӕ, суанетӕгтӕ ӕмӕ ӕнд. Кодтой йӕ афтӕ: чыргъӕдтӕй ист мыд лӕмӕрстой ӕмӕ йӕ хӕццӕ кодтой хьарм донимав. Иу хай - мыд, цыппар-фондз хайы - дон. Рафыхтой-иу ӕй ӕмӕ-иу ӕй ныккодтой дурыны. Дардтой йӕ хъарм ран. Къуырийы фӕстӕ-иу райдыдта ӕнхьизын ӕмӕ уӕдӕй фӕстӕмӕ сӕрсӕргӕнаг хӕрзад нозт бӕззыди нуазынӕн. Цӕмӕй карз уыдаид ӕмӕ сӕры цыдаид, уый тыххӕй йӕм ӕфтыдтой цырв ӕмӕ йӕ ӕхгӕд дурыны дардтой цаодӕр рӕстӕг. Цас фылдӕр лӕууыдаид, уыйбӕрц кодта карздӕр ӕмӕ сӕры цыди тынгдӕр. Нӕ фыдӕлтӕ-скифтӕ, сарматтӕ, алантӕ - фылдӕр цӕугӕ цард кодтой, фыдбылыз ӕмӕ мӕгуырдзинадхӕссӕг хӕстыты араэх архайдтой. Мыды куыст кӕнынӕн сын фадӕттӕ нӕ уыд. Уый аххосӕй ронг кӕнын рохуаты баззад. Ӕлутон Нӕ рагфыдӕлтӕ ма кодтой ӕлутон дӕр. Уый уыдис, фысы фӕхсынтӕ кӕнӕ фыс ӕнӕхъӕнӕй кӕм фыхтой, ахӕм бӕгӕны. Фыццаг сӕр Дзурынц, кӕддӕр дам-иуУациллайы бонмӕ кодтой ӕлутоны бӕгӕны ӕмӕ ӕлутоны уӕливых. Дзуары бынмӕ сӕ хастой ӕмӕ уым, ӕхгӕд дурынты, лӕууыдысты иннӕ азмӕ. Дыккаг аз-иу сӕ дзуары лӕг рахаста ӕмӕ дзы рынчынтӕн, зароба дӕттӕгау, гыццылтӕ-гыццылтӕ лӕвӕрдта. Ӕлутоны уӕливыхы хай, бӕгӕныйы тылдӕй, алчи хаста йӕ хӕдзармӕ ӕмӕ дзы мургай ахуыстой бинонтӕ иууылдӕр. Ю. Клапрот фыста, зӕгъгӕ, дам, ирӕттӕй хуыздӕр Кавказы бӕгӕны ничи кӕны. Бӕгӕныйы цалдӕр авджы кьнйаз Потемкин Бетъырбухмӕ фӕласта. Йӕ зӕрдӕмӕ афтӕ тынг фӕцыд, ӕмӕ ирон бӕгӕныфыцджыты ахуыдта йӕхимӕ. Фӕлӕ бӕгӕны ирыстойнаг нӕ рауад, ӕмӕ бӕгӕныфыцджытӕ фӕстӕмӕ сыздӕхтысты. Фӕстагмӕ ӕлутоны бӕгӕны ирон адӕмӕй ферох. Бӕзджын ӕмӕ тӕнӕг кьуымӕл сфыцынмӕ дӕр хъусдарӕг нал ис. Фӕлмӕн ӕмӕ хъӕбӕр цыхты уӕливыхтӕ, сойыфыхтӕ ӕмӕ ӕртӕдзыхӕттӕ, фыдджынтӕ, картофджынтӕ, цӕхӕраджынтӕ, кьабускаджынтӕ, фиуджынтӕ, насджынтӕ ӕмӕ скьудаджынтӕ скӕнынмӕ дӕр бирӕ сылгоймӕгтӕ зивӕг байдыдтой. Ӕфсины гуыдын ӕмӕ ӕртхуронмӕ дӕр алчи йӕ ныфс нал хӕссы. Уӕдӕ задынтӕ, лакъамитӕ, цуанитӕ, ӕнхъизӕнджынтӕ, хъӕбӕр кӕрдзынтӕ, нартхоры кӕрдзынтӕ, кьӕлуа, быламыхь, уӕлкьӕйдзыкка, сир, цымгӕ ӕмӕ дзыкка дӕр ирон фынгӕй сӕхи исын байдыдтой. Рохуаты зайынц хъӕдуры, нартхоры ӕмӕ мӕнӕуы дзӕрнатӕ дӕр. Бирӕтӕ нал зонынц нӕ фынджы кад ӕмӕ фарнхӕссӕг ӕгъдӕуттӕ ӕмӕ сыл сӕ къух исын байдыдтой. Нӕ фыдӕлтӕ фидиссагыл нымадтой нӕлгоймагӕн сабатизӕртӕ ӕмӕ авдӕнбӕттӕнтӕм цӕуын. Ныр сӕм иуӕй-иутӕ ӕнӕ хонӕгӕй бырсынц. Кӕд ӕмӕ раздӕр хӕрнӕджы чысыл абадты ӕрмӕст цалдӕр зӕронд усы хӕлар кодтой зианӕн сӕ цӕстысыг цӕхх ӕмӕ кӕрдзынимӕ, уӕд ныр та уынджы нал фӕцӕуынц, нӕлгоймӕгтӕ кӕм ӕрбадынц, уыцы даргъ фынгтӕ. Дугтӕ ӕмӕ нӕм заманты сӕрты ӕрбахызт зианӕн йӕ фӕстаг ӕхсӕвӕр ныххӕлар кӕныны ӕгъдау. Зианы раз-иу, хӕдзарон фынгыл, сыхӕгты ӕрбахаст дыууӕ кӕрдзыны, арахь, цӕхх, доны кьус, цыхты ӕмӕ дзидзайы кӕрстытӕ ӕмӕ ӕндӕр ахӕм рухсаггӕгтимӕ хӕлар кодтой сыхаг дыууӕ зӕронд лӕджы ӕмӕ дыууӕ ацӕргӕ сылгоймаджы. Ныр, нард кусартӕмӕ алыхуызон ӕвзаргӕ хӕринӕгты уӕзӕй чи фӕтасы, ахӕм фынгтыл рабадынц, хистӕрӕй-кӕстӕрӕй, ӕгъдӕуттӕ кӕй нал ӕндавынц, уыцы адӕм. 9-11 рӕгьы рауадзынц, Ирон фынджы ӕгъдӕуттӕ фысыфыд ӕмӕ алыхуызон хӕринӕгтӕй ныттыппыр вӕййынц ӕмӕ, худгӕ ӕмӕ бухъытӕ кӕнгӕйӕ, сӕ хид асӕрф-асӕрф фӕкӕнынц. Цы ма ис уымӕй ӕлгъагдӕр? Уыцы сахат зианджын бинонтӕ та сӕ зынгхуыст ахсджиаджы уӕлхъус сӕ хиуӕттимӕ ставд цӕссыгӕй сӕхи фехсынц, сӕ маройӕ зӕрдӕ тъӕппытӕ фӕхауы. Ӕгъдаумӕ гӕсгӕ-иу зианджын мыггаг хӕрнӕджы бон бадты адӕмы раз, сӕ зӕрдӕйы рис уромгӕйӕ, куыдхистӕрӕй лӕууыдысты. Ӕртыккаг рӕгъы фӕстӕ-иу дыууӕ сыкьайӕ комбӕстӕ ӕмӕ ӕддаг кӕмттӕ ӕмӕ хъӕутӕй ӕрцӕуӕг адӕмӕн арфӕ ракодтой. Бадты адӕм-иу уыцы рӕстӕг сӕ ныхас нӕ, фӕлӕ сӕ улӕфт дӕр баурӕдтой. Ныр бирӕ хистӕртӕ цалдӕр рӕгъы фӕстӕ бацагурынц зианджын мыггаджы ӕмӕ сын фӕдӕттынцарфӕйы нуазӕнтӕ. Цӕй фӕдыл? Сӕ дӕле бадты адӕмӕй та йӕ хӕрын, йӕ нуазын ӕмӕ йӕ дзурын бирӕтӕ уадзгӕ дӕр нӕ ныккӕнынц. Ирон адӕмы сӕ тымбыл фынг бафтыдта бӕллиццаг ӕгъдӕуттыл. Домдта сӕ дунесфӕлдисӕг Хуыцау ӕмӕ йе сконд зӕдтӕм сыгъдӕгзӕрдӕйӕ кувын. Бадты адӕм-иу Хуыцӕутты Хуыцауӕй куырдтой ӕнӕниз ӕмӕ ӕгъдауджын цард, кӕстӕрӕй-хистӕрӕй ӕмзонд куыд уой ӕмӕ кӕрӕдзи куыд уарзой. Фыдӕлтӕ ӕууӕндыдысты, зарӕг амонын ӕмӕ дӕсны хьырнын, рӕсугъд кафын ӕмӕ симын Хуыцауӕй лӕвӕрд хорзӕхтӕ кӕй сты. Бӕрзонд сӕм уыди дзыхарӕхст адӕймаджы кад, стыр аргъ кодтой зондджын ныхасӕн. Уыдон дызӕрдыг нӕ кодтой, хистӕрӕн лӕггад кӕнын ӕмӕ ӕгъдау дӕттын, сылгоймагмӕ мады ӕмӕ хойы зӕрдӕ дарын, фынджы бадты уӕздан уӕвын, - уыдӕттӕ Хуыцауӕн фӕндон кӕй сты ӕмӕ йӕм куывтой, цӕмӕй сӕ уыцы бӕллиццаг миниуджытӕй ӕнӕхай макуы фӕкӕна. Нӕ фыдӕлтӕй иутӕ хӕхты зынвадат кӕмтты кадавар зӕххытыл мыггагон хъӕуты цардысты, иннӕтӕ- ӕндӕр мыггӕгтимӕ хӕццӕйӕ. Се 'гъдӕуттӕ уыдысты иу, сӕ уарзондзинад -тыхджын. Бӕрӕгбӕттӕ ӕмӕ зианы номарӕн бонты ӕгъдӕуттӕ ӕххӕст кодтой кадимӕ. Карз ӕфсарм ӕмӕ фидар ӕгьдӕуттӕ бар нӕ лӕвӕрдтой, цӕмӕй исчи йӕхи зивӕггӕнаг ӕмӕ ӕнӕгъдауӕй равдиса. Зынгӕй хъахъӕнӕгау алчи йӕхи хъахъӕдта искӕй зул цӕстӕнгас, схуыст ныхас ӕмӕ зӕрдӕхудтӕй. Рох никӕмӕй кодта адӕмы ныхасы карз фӕтк - ӕгьдаухалӕгыл хъоды кӕнын: уал мӕйӕ уал азмӕ йын йӕ хӕдзармӕ мачи цӕуӕд; йӕ хӕдзармӕ йӕ мачи хонӕд; ныхасы йын адӕмимӕ бадыны бар ма уӕд; ӕндӕр ранмӕ цӕрынмӕ фӕлидзӕд... Революцийы фӕстӕ фӕзынди хъӕуӕххӕсткомтӕ, ӕмӕ уыдон баурӕдтой адӕмон ныхасы куыст. Хӕххон адӕмы ӕмбис аивылдысФыццаг сӕр ты быдырмӕ, уым схӕццӕ сты ӕндӕр адӕмтимӕ, ӕмӕ рӕстӕгмӕ ирон ӕгъдӕуттӕ фӕлӕмӕгъ сты. Бынтон заууатмӕ та ӕрцыдысты 1941-1945 азты, хаэцӕнгарзрайсынхъом нӕлгоймӕгтӕ ӕмӕ нӕ чындздзон чызджытӕ хӕсты арты радыгай куы сыгьдысты, уӕд. 1943 азы ирон адӕмы мӕхъӕлы зӕххытыл тыххӕй ӕрцӕрын кодтой ӕмӕ уым ныппырх сты: мыггаг мыггагимӕ нал ӕрцард, хӕстӕг - хӕстӕгимӕ, сыхаг - сыхагимӕ. Ӕгьдӕуттӕ ӕхсидӕн куырдадз - хӕхбӕстӕ - ӕдзӕрӕгӕй баззад. Кувӕндӕттӕ, аргьуантӕ ӕмӕ скъолатӕ фехӕлдысты. Банцад хӕст. Уӕлахизӕй ӕрыздӕхтысты нӕ хъӕбатыр хӕстонтӕ, фӕлӕ цин цӕссыгӕмхӕццӕ уыд: чи - ӕнӕкъах, чи - ӕнӕкъухӕй, цӕфтӕ ӕмӕ цӕнкуылтӕй. Бавнӕлдтой цӕрӕнбынӕттӕ банывыл ӕмӕ раууатмӕ ӕрцӕуӕг хӕдзарад йӕ къахыл слӕууын кӕнынмӕ. Ӕхсӕв-бон ничиуал иртӕста. Ӕгады цардӕй мӕлӕт хуыздӕр, зӕгъгӕ, сӕ удӕй арт цагьтой стырӕй-чысылӕй, сылгоймагӕй-нӕлгоймагӕй. 1957 азы та ногӕй ирон адӕм мӕхъӕлы зӕххӕй ӕрвыст ӕрцыдысты ӕмӕ ныппырх сты Ирыстоны алы хъӕуты. Сӕ фыдӕлты хӕххон зӕххытӕ та сын колхозтӕн фосхизӕнтӕн радтой. Уыцы уавӕрты фыдохы арт сирвӕзт иры кадджын ӕмӕ бӕллиццаг ӕгьдӕуттыл. Бынӕттон ӕнӕсӕрфат хицӕуттӕ «ӕрцӕуӕгӕлдӕртты» ӕххуысӕй тох самадтой ирон бӕрӕгбӕттӕ ӕмӕ зианы кӕндтыты ныхмӕ. Нӕ кадджын ӕгъдӕуттӕ нын схуыдтой зианхӕссӕг ӕмӕ сӕ зонгуытӕ сӕ быны ацавтой. Адӕмӕй рох кӕнын райдыдтой сӕ бӕрӕгбӕттӕ дӕр, сӕ мӕрдты номарӕн бонтӕ дӕр. Уыйадыл слӕмӕгъ сты ирон фидар ӕгъдӕуттӕ. Фӕцудыдта сӕ фидар мӕсыг ӕмӕ тӕссаг у, Дзылаты мӕсыгау куы афӕлдӕха, уымӕй. Уыцы уавӕрӕй фервӕзын у ирон адӕмы иумӕйагахсджиагхӕс. Фидар ӕгъдӕнцӕйттӕн сын бӕззынц мыггаджы куывдтӕ, ирон бӕрӕгбӕттӕ, чындзӕхсӕвтӕ ӕмӕ нӕ фьщӕлты уагыл марды кӕндтӕ. Нӕ фынджы кад фарнхӕссӕг ӕгъдӕуттӕ Нӕ фыдӕлты ӕгьдӕуттӕй абон рохуаты чи аззад, уыдоны тыххӕй кӕстӕртӕ арӕх фӕфӕрсынц. Наукон ӕгъдауӕй сын дзуапп раттын нӕ ахуыргӕндты стыр хӕс у. Фӕлӕ, цалынмӕ уыцы арф анализтӕ дзӕбӕхӕй ӕнтысой, уӕдмӕ уал, ирон фынджы фӕткыл Ирон фынджы ӕгьдӕутгӕ кӕм дзурын, уым ӕз дӕр мӕхицӕн хӕсыл нымайын, кӕй ӕрӕййӕфтон, хистӕртӕй кӕй фехъуыстон, стёей адӕмон сфӕлдыстадмӕ гӕсгӕ кӕй зонын, уыцы ӕгьдӕутты тыххӕй бӕстон радзурын. 1.	Ирон адӕм фынгыл цӕмӕн ӕвӕрынц кусарты сӕр ӕмӕ бӕрзӕй? Уый фӕдыл баззад бирӕ алыхуызон ныхӕстӕ, ӕмбисӕндтӕ ӕмӕ таурӕгътӕ. Алы адӕммӕ дӕр йӕхи фӕтк ис. Ис ахӕм адӕмтӕ, ӕмӕ бӕх, хуы, саг, теуа, къамбец кӕнӕ ӕндӕр ахӕм цӕрӕгойы фыд йӕ фынджы кадхӕссӕг кӕмӕн у. Ис ахӕм адӕмтӕ дӕр ӕмӕ, кӕй ранымадтон, уыцы цӕрӕгойты фыд цы фынгыл уа, уый уӕлхъус ӕрбадын цӕстытӕбастӕй дӕр зын кӕмӕн у. Уым ӕппындӕр диссагӕй ницы ис. Уӕлдӕр куыд загътон, афтӕмӕй алкӕмӕн дӕр йӕхи царды фӕтк ӕмӕ ӕууӕлтӕ ис. Дзурынц, алантӕ, дам, кӕддӕр се стыр бадтмӕ бахуыдтой, стӕры чи уыд, ахӕм фӕллад адӕмы. Сӕ уазӕгуарзондзинад равдисыны тыххӕй сын ӕрӕвӕрдтой алцӕмӕй ӕххӕст фынгтӕ. Уазджытӕ сбадтысты, фӕлӕ аходгӕ нӕ кӕнынц. Алантӕ дисы бацыдысты. Кӕрӕдзийы ӕвзаг кӕм нӕ зыдтой, уым уазджытӕн къухӕй ӕмбарын кодтой, цӕмӕй фынгмӕ ӕрӕвналой. Уӕд уазджытӕй иу сыстад, бӕхы уаст бакодта ӕмӕ кьухӕй бацамыдта, бӕхы фыд кӕй нӕ хӕрынц, уый. Бамбӕрстой фысымтӕ сӕ азым ӕмӕ фынгмӕ кусарты сӕр ӕмӕ бӕрзӕй ӕрбахастой. Сӕ иу стуры уаст бакодта ома стуры фыд ис фынгыл, иннӕ бауасыд байрагау ӕмӕ кьухӕй бамбарын кодта, уыдон дӕр бӕхы фыд кӕй нӕ хӕрынц, уый. Уыйадыл уазджытӕ сӕхи хорз федтой. Сӕ дыууӕтӕн дӕр ӕхсызгон уыдис, сӕ дин иу кӕй у, уый ӕмӕ хӕлар сыхӕгтӕ баисты. Уыцы фарстайы фӕдыл ма ӕрхӕсдзынӕн, «Рӕстдзинад» кӕй ныммыхуыр кодта, иу ахӕм таурӕгъ- Богъаты Петка йӕ фехъуыста йӕ фыдыфыдӕй. Цӕвиттон, раджы кӕддӕр скифтӕ ӕмӕ алантӕн сӕ хуыздӕр куыст уыдис цуан кӕнын. Иуахӕмы, стыр тархъӕды цуан кӕнгӕйӕ, кӕсынц ӕмӕ цавӕрдӕр ӕнахуыр адӕм хъӕды сырдтӕ марынц. Алантӕ сӕм бабырстой ӕмӕ сӕ ӕмбис фӕкодтой. Дыккаг хатт куы ацыдысты цуан кӕнынмӕ, уӕд, кӕй бафхӕрдтой, уыцы адӕм сӕ размӕ бирӕйӕ бабадтысты ӕмӕ сӕ маст, сӕ туг райстой. Уӕд алантӕ бауынаффӕ кодтой, цӕмӕй сӕ ӕрбахоной ӕмӕ семӕ бафидауой. Арвыстой сӕм хонӕг, ӕрбахуыдтой сӕ ӕмӕ бафидыдтой. Хорз сӕ суазӕг кодтой. Куы сӕ фӕндараст кодтой, уӕд аланты хистӕр загъта, кӕд уӕ, мыййаг, фаг не сбуц кодтам, кӕд истӕмӕй хъӕстагӕй цӕут, уӕд нын бахатыр кӕнут, зӕгьгӕ. Уазджыты хисФыццаг сӕр тӕр дзуапп радта: «Диссаджы адӕм стут. Зӕгьӕн куыд нӕй, афтӕ нӕ сбуц кодтат алы хӕрд ӕмӕ нозтӕй. Стыр райгондӕй уӕ баззадыстӕм, фӕлӕ иу хъуыддагӕн дзуапп не ссардтам: фынгыл фыдӕзгъӕл - бирӕ, фӕлӕ цавӕр фос аргӕвстат, цӕй дзидза нын бахӕрын кодтат, уый нӕ раиртӕстам». Уӕдӕй фӕстӕмӕ фӕткӕн баззад ирон фынгыл кусарты сӕр ӕмӕ бӕрзӕй ӕвӕрын. Хуыцау ӕмӕ йе сконд зӕдтӕй алкӕй номыл дӕр йӕ бӕрӕгбоны ирон адӕм кодтой кусарт. Бирӕ зӕдты номыл ӕргӕвстой, цалдӕр азы дӕргъы-иу кӕй фӕхастой, ахӕм нывонд галтӕ. Куывддон адӕмы «Оммен, Хуыцау!» хъуысти уӕлӕрвтӕм, фӕлӕ бирӕ хатт иу кӕнӕ иннӕ зӕд, фынгтӕм кӕсгӕйӕ, нӕ уыдта, йӕ ном ын цӕмӕй арынц, уый. Уыдис ахӕмтӕ дӕр ӕмӕ дзуӕрттыл дӕр ӕмӕ адӕмыл дӕр сайдӕй чи цыди. Йӕ фынгтӕн-иу, рогдӕры тыххӕй, самал кодта стуры кӕнӕ фысы фыд цӕттӕйӕ. Уыцы кувинаг та зӕдтӕ нӕ истой. Цыбыр дзырдӕй, ахӕм рӕстӕджы ӕмбӕлди сӕрмагонд кусарт. Цӕмӕй, кӕй номыл у, уыцы зӕд мацӕуыл фӕдызӕрдыг уа, уый тыххӕй кусартӕн йӕ сӕр ӕмӕ йӕ бӕрзӕй хастой фынгмӕ. 2.	Бӕрзӕй сӕрӕн куы йӕ рахиз фарс ӕвӕрд вӕййы куы йӕ галиу. Цӕмӕн у афтӕ? Нӕ зондджын фыдӕлтӕ цин ӕмӕ зианы фынггӕ кӕрӕдзийӕ иртасыны тыххӕй цины фынгыл бӕрзӕй ӕвӕрдтой сӕрӕн йӕ галиу фарс, зианы фынгыл та - йӕ рахиз. Уымӕн, ӕмӕ афтӕ хъуыды кодтой: адӕймаг йӕ тых, йӕ хьару, йӕ арӕхстдзинад ӕвдисы йӕ рахиз кьухы руаджы; дунесфӕлдисӕг Хуыцау ӕмӕ йе сконд зӕдты нӕмттӕ аргӕйӕ сыкьайыл хӕцы рахиз кьухӕй; йӕхиуыл дзуар ӕфтауы рахиз кьухӕй; чындзӕхсӕвы ӕгьдаумӕ гӕсгӕ хьамайӕ кьонайы рӕхыс ӕртӕ цӕфы кӕны рахиз кьухӕй; карз тохы кардӕлвӕстӕй знаджы дӕрӕн кӕны рахиз кьухӕй; бадты хистӕртӕ бӕгӕныйы кӕхцӕй кувынц рахиз базыгӕй рахиз фарсы ӕртӕ фӕрсчы физонӕгимӕ; ныййарӕг йӕ хъӕбулы дзыхмӕ фыццаг хатт хӕринаг бахӕссы рахиз кьухӕй; сылгоймаг кады нуазӕнтӕ ратты ӕмӕ райсы рахиз кьухӕй. Уымӕ гӕсгӕ адӕймагӕн йӕ рахиз кьухӕн уӕлдай ахадындзинад ис. Уый у ирон фӕтчы ӕгӕнон рӕсугьд ӕгьдӕуттӕ ӕххӕстгӕнӕг дӕр. Цины фынгыл кусарты рахиз хъус у цинӕвдисӕг, галиу хъус та ӕмбӕрзт вӕййы бӕрзӕйӕ. Рахиз хъус хъахъӕд цӕуы суанг бадты кӕронмӕ. Уый фӕстӕ йӕ ӕртӕ саджилӕй сыкьайы сӕр ӕрӕвӕрынц ӕмӕ йӕ цинхӕссӕгӕй кӕстӕртӕм адӕттынц. Адӕймагыл йӕ хур куы аныгуылы ӕмӕ йыл йӕ дуне куы батаИрон фынджы ӕгьдӕутгӕ лынг вӕййы, уӕд йӕ цины рахиз къух ӕмӕ рахиз фарс бандзыг вӕййынц. Ӕгъдӕуттӕ ахизынц галиу къух, галиу фарсмӕ. Кусарты бӕрзӕй дӕр сӕры рахиз фарсмӕ баивынц, цӕмӕй ӕнкъардӕвдисӕг галиу хъус уа гом ӕмӕ адӕмы ӕнкъарддзинадыл ӕфтауа. Зианы адӕм сты ӕнкъард, сӕ дарӕс - тар. Цӕст гом сӕрыл нӕ хӕцы, къухист нӕ уыны. Цинты цу, зиан рухсагуӕд, зӕгъгӕ, хьуысы алырдыгӕй. Бадты хистӕры раз-дыууӕ кӕрдзыны. Кусарты рахиз хъус - ӕмбӕрзт бӕрзӕйӕ. Галиу хъус бадты кӕронмӕ йӕхи ӕвд исы ӕнкъардӕй. Хъӕр ныхас нӕ хъуысы. Нуазӕнтӕдӕттӕг нӕй. Мыггаг ӕмӕ хӕстӕджытӕ арфӕ кӕнынц бадты адӕм ӕмӕ ӕддагон мӕрддзыгойӕн. Бадт у цыбыр. Рӕгъытӕ, ӕгъдаумӕ гӕсгӕ, цыппарӕй уӕлӕмӕ нӕ хизынц. Кусарты хъус ку ралыг кӕнынц ӕмӕ йӕ дыууӕ саджилӕй сӕрыл куы ӕрӕвӕрынц, уӕд уый нысан кӕны рӕгъыты фӕуд. Уыйадыл бадты хистӕр мӕрдты Чырысти ӕмӕ Мыкалгабыры ном ссары, зианы се уазӕг бакӕны. Рӕгъ тагъд ацӕуы, ӕмӕ адӕм ӕмӕстад скӕнынц. 3.	Фынгыл кӕд ӕмӕ цӕмӕн вӕййы ӕртӕ кӕнӕ дыууӕ уӕливыхы? Нӕ рагфыдӕлтӕм, скифтӕ, сарматтӕ ӕмӕ алантӕм, ныр ирон адӕммӕ цы зӕдтӕ, дауджытӕ, дзуӕрттӕ ӕмӕ кувӕндӕттӕ ис, уыдон куы нӕма уыдысты, уӕд куывтой Хур, Зӕхх ӕмӕ Донмӕ. Алкӕй номыл дӕр дзы фынгмӕ хастой кувинаг. Афтӕмӕй сӕ бӕрӕгбонтӕ ӕмӕ цины бонтӕ хъӕлдзӕгӕй ӕрвыстой. Адӕймагыл йӕ хур куы баталынг вӕййы, Хуыцауӕй йын кургӕ куы ницыуал вӕййы, уӕд та йын, зӕдтӕ ӕмӕ дзуӕртты нӕмттӕ нӕ нымайгӕйӕ, хӕлар кӕнынц (ӕмӕ кодтой) йӕ зӕхх ӕмӕ йӕ доны хай: «Цӕуыс де ’нусон бӕстӕм. Дӕ бынат дын адджын уӕд. Дӕ зӕххы хай дӕ рӕвдауӕд. Дӕ сыджыт дын рог ӕмӕ фӕлмӕн уӕд. Барастыры уазӕг у. Дзӕнӕты цъӕх нӕууыл бадыны, йӕ дыргътӕй хӕрыны ӕмӕ дын йӕ суадонӕй нуазыны бар уӕд. Фых хойрагӕй дын цы сцӕттӕ кодтой, уыдон дӕ разы дзагӕйдзагдӕр кӕнӕнт. Хӕдзары хардз, адӕмы цӕстысыг ӕмӕ къӕхты хъиамӕт дын хӕлар уӕнт. Дӕ бинонтыл, дӕ хӕстӕджытыл, ӕрцӕуӕг адӕмыл хӕрзаудӕн фӕкӕн. Рухсаг у!» 4.	Скувыны размӕ ӕртӕ уӕливыхы цӕмӕн акӕнынц фӕйнӕрдӕм? Уӕларвӕй Хуыцау ӕмӕ йе сконд зӕдтӕ лӕмбынӕг фӕкӕсынц фынгӕвӕрдмӕ. Уымӕ гӕсгӕ ӕртӕ уӕливыхы фӕхъӕуы равдисын. Уыимӕ, уӕллаг уӕливыхы был хъуамӕ хӕццӕ кӕна кувӕю Фыццаг сӕр джы галиу къухы бынмӕ. Кувӕджы галиу къухы физонӕг куы нӕ уа, уӕд хъуамӕ уӕллаг уӕливыхы былыл хӕца йе ’ртӕ ӕнгуылдзӕй. 5.	Цы амонынц ӕртӕ тымбыл уӕливыхы ӕмӕ ӕртӕ ӕртӕдзыхоны? Хур тымбыл ӕмӕ таваг кӕй у, ӕппӕт дуне кӕй рухс кӕны, зӕхх хъӕздыг ӕмӕ бындурджын кӕй у, цӕрӕгойӕ-зайӕгойӕ се 'ппӕты дӕр кӕй хӕссы, дон зӕххылцӕрӕг адӕмы кӕй сыгьдӕг кӕны, цӕрӕгойӕ-зайӕгойӕ се 'ппӕты дӕр кӕй ӕфсады, кувинагӕй-хӕринагӕй алцы дӕр уый руаджы кӕй цӕттӕгонд цӕуы, уымӕ гӕсгӕ ирон адӕм хур, зӕхх ӕмӕ доны номыл кӕнынц хурау тымбыл, зӕххау хъӕздыг (цыхтджын, фыдджын, картофджын, цӕхӕраджын, насджын, къабускаджын ӕмӕ а. д.) ӕртӕ уӕливыхы. Ӕртӕ ӕртӕдзыхоны сты рагондӕр. Кодтой сӕ цыхтимӕ. Се ’ртӕ дзыхы амонынц Хур, Зӕхх ӕмӕ Дон. Зӕдтӕ куы фӕзындысты, уӕд Уастырджимӕ кувӕн бонтӕ ӕмӕ ӕхсӕвты фынгыл кадджындӕрӕн ӕвӕрын райдыдтой ӕртӕ ӕртӕдзыхоны. 6.	Лӕууӕг хистӕрӕн йӕ кӕцы фарс хъуамӕ лӕууа цин кӕнӕ зианы фынгты рӕстӕджы? Уырдыгӕстӕг цины фынджыбадты хъуамӕ лӕууа хистӕрӕн йӕ галиу фарс. Цӕмӕй хистӕры рахиз къух уа цинӕвдисынхъом, сӕрибар. Зианы фынджыбадты.уырдыгыстӕджы хӕс у хистӕры рахиз фарс лӕууын ӕмӕ йын йӕ рахиз къух ӕмбӕрзын. Уӕлдӕр куыд загьтон, афтӕмӕй ахӕм уагыл ӕвӕрд сты фынгыл сӕр ӕмӕ бӕрзӕй дӕр. 7.	Цал сыкъайӕ хьуамӕ дӕтта уырдыгыстӕг арахъ цин кӕнӕ зианы бадты? Цины бадты уырдыгыстӕг пайда кодта ӕртӕ сыкъайӕ - хур, зӕхх ӕмӕ доны номыл. Цӕмӕй хистӕртӕ сӕ сыкъаты нуазӕнтӕ куы арвитой, уӕд ӕнхъӕлмӕ ма кӕсой ӕмӕ рӕгь урӕд ма цаэуа, уый тыххӕй ма-иу сӕрӕн лӕууӕг йӕхимӕ дардта ноджыдӕр ӕртӕ сыкъайы. Зианы бадты та лӕууӕг арахъ лӕвӕрдта дыууӕ сыкъайӕ зӕхх ӕмӕ доны номыл. 8.	Цӕмӕн аходы кувӕггагӕй кӕстӕр, стӕй ма дзы уымӕй уӕлдай кӕмӕн ис ацаходыны бар? Кӕстӕртӕ ӕнӕтӕригъӕдджын кӕй сты, уымӕ гӕсгӕ кувӕггагӕй саходыны бар хауы уыдонмӕ. Куывд кӕй номыл уа, уый йӕ куывды кувӕггагӕй аходы йӕхӕдӕг. Къухылхӕцӕг ӕмӕ ӕмдзуИрон фынджы ӕгьдӕуттӕ арджын та аходынц чындзӕхсӕвы кувӕггагӕй. Иумӕйаг бадты кӕстӕртӕм ралӕвӕрд кувӕггагӕй аходынц ӕртӕ кӕстӕры кӕнӕ та сӕ иу. 9.	Цы 'гъдӕуттӕ уыдис фынг ӕркӕнынӕн цин кӕнаэ зианы бадты? Нӕ фыдӕлтӕ скувыны фӕстӕ ӕртӕ уӕливых кӕнӕ ӕртӕ ӕртӕдзыхоны кардӕй нӕ каретой, састой сӕ къухӕй. Дзидза каретой сӕхирдӕм. «Нал ис»-ы бӕсты дзырдтой «дзаг у». Скувыны фӕстӕ, ӕртӕ уӕливых кӕнӕ ӕртӕ ӕртӕдзыхоны сӕтгӕйӕ, тӕбӕгь зилын нӕ фӕтчыд. Зианы фынгыл дыууӕ кӕрдзыны къухӕй сӕттын не 'мбӕлди. Алыг-иу сӕ хъуыди кардӕй. Дзидза лыстӕг каретой хицӕй ӕддӕрдӕм. Кувинӕгтӕ кӕнӕ рухсаггӕгтӕ фынгмӕ цӕттӕ кӕнгӕйӕ, сывӕллӕтты хӕстӕг нӕ уагьтой - скувыны кӕнӕ рухс зӕгъыны агъоммӕ истӕмӕй куы саходой кӕнӕ ӕнӕхсад къухтӕй хыссӕмӕ куы бавналой, зӕгъгӕ. Кусартгӕнӕн бынатмӕ ӕрбаконд кусӕрттагӕниу тӕбӕгъы айзӕрст цӕххӕй асдӕрын кодтой. Кувӕг лӕг, кусӕрттаджы рахиз сыкъайыл хӕцгӕйӕ, ӕртӕ кӕрдзынӕй куывта Хуыцау ӕмӕ йе сконд зӕдтӕм. Барст ӕй кодта, кӕй номыл уыдис, уыцы зӕд-дзуарӕн. Зианы кӕндты та йӕ дыууӕ кӕрдзынӕй хӕлар кодтой зианӕн. Кусарт кодтой фынгыл кӕнӕ зӕххыл, йӕ галиу фарсыл, йе ’ргом хурыскӕсӕнырдӕм здӕхт, афтӕмӕй. Тугуагътой тӕбӕгъмӕ. Дӕлдымӕг цъар, мисындзӕг, зӕрдӕйы хъустӕ, маст ӕппӕрстой тӕбӕгъмӕ. Цӕмӕй сӕ скувыны кӕнӕ рухс зӕгъыны размӕ цуанонтӕ* кӕнӕ гӕдытӕ ма саходой, уый тыххӕй сӕ ныгӕдтой зӕххы кӕнӕ сӕ сыгътой арты. Райсоммӕ сӕ ӕхгӕд агьуысты бафснайын дӕр ӕгъдау нӕ хӕлдта. Стыр донмӕ дӕр-иу сӕ арвыстой. Кусартгӕнӕг-иу цалынмӕ сӕр ралыг кодта, артмӕ йӕ бадардта, хусы смаг дзы суагъта, йӕ лыггӕнӕныл ӕй ӕрсӕрфта ӕмӕ, Хуыцау, барст дын фӕуӕд, зӕгъгӕ, загъта, уӕдмӕ йын дзурын нӕ фӕтчыди. Ныр нын, нӕ царды рӕсугъд ӕгъдӕуттӕ хӕрд ӕмӕ нозтӕй чи баивта, ӕфсарм кӕмӕ нал ис, йӕ бинонтӕ ӕмӕ йӕ хӕдзар кӕмӕй ферох сты, уыдон нӕ цардӕй арвистон цӕгъдынц. Зианы бон сыхы ӕмӕ мыггаджы ӕгьдауджын кӕстӕртӕ се стыр хӕс кадимӕ ӕххӕст кӕнынмӕ куы бавналынц, уӕд сӕ алыварс сӕмбырд вӕййынц дыкъахыг гӕдытӕ ӕмӕ цуанонтӕ - ӕгад гуы* Ома, куыйтӕ. Афтӕ сӕ хуыдтой фыдӕлтӕ фӕсномыгӕй. (Ред. фиппаинаг) Фыццаг сӕр бындзӕлтӕ - ӕмӕ бадомынц хицӕн цуайнаг кусарты хуыздӕр рӕттӕй раконд хӕйттимӕ, куыд гӕнӕн ис, афтӕ тагьддӕр рафыцын кӕнын. Сӕхи хорз ныддӕнгӕл кӕнынц, хъеллӕуттӕ кӕныны онг баназынц ӕмӕ апырх вӕййынц. Марды цур дзы ӕгъдау раттынмӕ ӕмӕ чырыныл схӕцынмӕ ссарӕн никӕмӕнуал вӕййы. Уый хыгъд сӕ хӕрнӕг ӕмӕ лӕуджыты бадт та рохы нӕ баззайынц. Уӕдӕ дыккаг бон сӕр ӕмӕ бӕрзӕй дӕр сӕхи бар вӕййынц. Афтӕ ӕртыккагцыппӕрӕм бон дӕр сӕхи хъуаг ницӕмӕй ныууадзынц. Цалынмӕ-иу мард бавӕрдтой ӕмӕ адӕм уӕлмӕрдӕй ӕрцыдысты, уӕдмӕ-иу раджы нӕ хистӕртӕ фынгтӕ ӕвӕрын дӕр нӕ уагътой. Ныр, фарн уӕм бадзурӕд, нӕ хистӕртӕ, сымах марды фӕдыл уӕлмӕрдмӕ цӕугӕ нӕ, фӕлӕ ма уый ӕмбисвӕндагыл вӕййы, афтӕ Стыр Хуыцауы рӕгь рауадзут ӕмӕ хӕлофӕй фынгтӕ кӕнынмӕ февналут. Фӕлхӕрдтӕй та ма мардӕн рухс фӕкӕнут, хӕларгонд, дам, уыдысты, зӕгьгӕ. Уӕдӕ уӕ фыдӕлтӕ цыппар рӕгьы фӕстӕ хъус кусарты сӕрыл кӕй ӕвӕрдтой, фӕндзӕм сыкьайӕ зиан Мӕрдты Чырысти ӕмӕ Мыкалгабыры уазӕг кӕй кодтой ӕмӕ уый фӕстӕ бадты адӕм ӕмхуызонӕй кӕй стадысты, уыцы рӕсугьд ӕгьдау фехӕлдтат ӕмӕ уӕ рӕгъытӕ иуӕндӕсӕй схизын кӕнут. Нӕ рагон фыдӕлты бадты-иу зианджын хӕдзар арахьы цайдан, дыууӕ кӕрдзыны, дзидзайы дыууӕ карсты, доны кьус ӕмӕ цӕхх ӕрӕвӕрдта хистӕрты раз. Зианы мад ӕмӕ фыды нӕмттимӕ-иу ӕмбӕлди, хӕдзарвӕндагӕй уыцы бӕсты чи ис, уыдонӕн рухс зӕгъын. Ныр уыцы рӕсугьд ӕмӕ хъӕугӕ ӕгъдауы бӕсты зианджыны ӕвастӕй, ном не ссаргӕйӕ, рухс кӕнын райдыдтой ӕмткӕй зӕронд мӕрдтӕн (кӕмӕн, уый бӕрӕг нӕ вӕййы, афтӕмӕй). Уымӕй ахъуыдыкӕнинагдӕр та у, зианджын хӕдзар ӕмӕ мыггаджы судзаг марды хӕрнӕг Ирыстоны ӕмӕ бирӕ ӕндӕр адӕмты мӕрдтӕн иумӕйаг чи скӕны, уыцы ӕгъдау: рухсагуӕд, Фыдыбӕсты хӕсты чи фӕмард, уыдон (43 милуан адӕймаджы); Сындзыхъӕуы донласт сывӕллӕттӕ (43 адӕймаджы); «Сталин; Иссӕ; Мӕхъӕл ӕмӕ Иры хӕсты чи фӕмард, уыцы ӕрыгон лӕппутӕ; хъӕубӕсты ног мӕрдтӕ ӕмӕ а. д. Иугӕйттӕ не сты, ацы ӕгьдауы аххосӕй йӕ зиан фыны, ӕххормаг дӕн, зӕгъгӕ, кӕмӕн хъаст кодта ӕмӕ уыйадыл ногӕй хист кӕныны сӕр кӕй бахъуыд, уыдон. Майы 9 бон у Уӕлахизы бон. Цымӕ хуыздӕр нӕ уаид, Ирыстоны хъӕутӕ уыцы стыр бон алы аз дӕр куы бӕрӕг кӕниккой ӕмӕ уым алчи йӕ зынгхуыст хъӕбул ӕмӕ дарӕджы ном куы арид, уӕд? Ирон фынджы ӕгъдӕутгӕ Мӕхъӕлимӕ хӕсты чи фӕмард, уыдоны ном та-иу иу минут ӕгуыппӕгӕй алӕудӕй ссарӕм. Уый уаид не 'гьдӕуттӕм мах дуджы бахӕт арфӕйаг ӕгъдау. Хӕдзары хистӕр Нӕ кӕмтты ӕмӕ хъӕуты цӕрӕг адӕм чысылӕй-стырӕй, иу бинонтау, зыдтой кӕрӕдзи. Алы адӕймаджы миниуджытӕ дӕр зындгонд уыдысты ӕппӕт комбӕстӕн, уымӕ гӕсгӕ алчи дӕр архайдта йӕ кад ӕмӕ йе ’гъдау сӕ бынаты дарыныл. Комбӕсты, мыггаджы ӕмӕ хӕстӕджыты ӕхсӕн ӕгад уыдысты тӕппудтӕ, хистхортӕ, сабатизӕртӕ ӕмӕ авдӕнбӕттӕнтыл зилджытӕ, гуыбындзӕлтӕ, хистӕрӕн кад нӕ кӕнджытӕ, фӕлитойтӕ, тамакодымджытӕ, магусатӕ, давджытӕ. Уыдоны ныхмӕ ӕвӕрдтой кад ӕмӕ ӕгъдауыл хӕцӕг кӕстӕрты. Сӕ хуыздӕр миниуджытӕ уыдысты: хӕсты ныфсхаст ӕмӕ ӕнӕбасӕттон уӕвын; хъазты, куысты, бӕхылбадыны лӕгдзинад ӕвдисын; фынджы уӕлхъус хи дарын зонын; хӕрд ӕмӕ нозтӕй хиуыл хӕцын; хистӕрӕн кад дӕттын ӕмӕ лӕггад кӕнын; кӕм, кӕд, кӕимӕ ӕмӕ цӕмӕй цас, уый зонын; ӕмгӕрттимӕ портийӕ, хъулӕй, дурӕппарынӕй хъазгӕйӕ, стӕй цонгӕй исыны, хъӕбысӕй хӕцыны ӕмӕ бӕхыл бадыны арӕхстдзинад ӕвдисын ӕмӕуӕлахиз кӕнын. Хӕдзары хистӕр аходӕны, сихоры ӕмӕ ӕхсӕвӕры фынгтыл ахуыр кодта йӕ кӕстӕрты фӕзминаг ӕгьдӕуттыл. Ахуыр сӕ кодта хистӕрмӕ хъусын, кӕстӕры рӕвдауын, алы фӕзылды ӕнӕзивӕг ӕмӕ ӕвзыгъд уӕвыц. Кӕстӕртӕ сӕ хистӕртӕм гӕсгӕ ахуыр кодтой кусарт акӕнын, фынгмӕ ӕрхӕссын, уырдыг лӕууын. Иртӕстой нуазӕны кады фӕзилӕнтӕ, арӕхстысты кувын ӕмӕ арфӕ кӕнынмӕ.,Хӕдзары кад ӕмӕ фарн хъахъӕдтой фидиссаг ӕмӕ ӕгад хъуыддӕгтӕй. Хайджын уыдысты кад ӕмӕ ӕгьдауӕй, ныфс ӕмӕ зонды миниуджытӕй. Цӕмӕй ӕгъдӕуттӕ ӕмӕ миниуджытӕ сӕ удыхъӕд ӕмӕ зонды тынгдӕр ныффидар уой, уый тыххӕй сӕ хӕдзары хистӕр ӕрвыста цины фынгтӕ ӕмӕ марды кӕндтытӕм лӕггад кӕнынмӕ. Цӕмӕй ӕгъдӕутты лыстӕгфӕзылдтыты ма къуыхцы кӕной ӕмӕлӕггад кӕнынмӕ арӕхсой. Йӕ кӕстӕрты разӕй хӕдзары хицау никуыдӕм цыди. Хӕдзары ӕфсины-иу афарста, мӕ фӕндаг арӕзт у, зӕгъгӕ. Ома мӕ раФыццаг сӕр зӕй хуын ис чындзӕхсӕвы, куывды, стӕй кӕстӕртӕ лӕггад кӕнынмӕацыдысты, ӕви нӕ? «Хуын арвыстон чындзӕн, лӕппутӕ дӕр боны рухсӕй ацыдысты фӕкӕсынмӕ», - уыдис-иу ӕфсины дзуапп. Уӕд-иу хӕдзары хистӕр разыйӕ хъуамӕ йӕ цухьа ӕрбакодтаид, йӕ уӕлдзарм худ сӕрыл ӕркодтаид, астӕу ӕвзист ронӕй ӕрбалвӕстаид, сызгьӕриндонытылд ӕвзист хъама ӕрбастаид ӕмӕ афтӕмӕй баиу уыдаид сыхы лӕгтимӕ. Иунӕгӕй цӕуын ӕгьдауы нӕ уыд. Хӕдзары хистӕры ныхас бинонтӕн стырӕй-чысылӕй, сылгоймагӕй-нӕлгоймагӕй уыдис ӕнӕ уӕлдай ныхасӕй ӕххӕстгӕнгӕ. Йӕ кӕстӕртӕй исчи бынаты нӕй, зӕгъгӕ, уӕд хистӕр ӕхсӕвӕр нӕ хордта. Ӕнхъӕлмӕ касти йе 'рбацыдмӕ. Йӕ бон сӕ чи куыд арвыста ӕмӕ йӕ куысты цы тыхстдзинӕдтӕ баййӕфта, уыдӕттӕй фарста йӕ бинонтӕй алкӕй дӕр. Райсоммӕ сын лӕвӕрдта алыхуызон куыстытӕ. Алкӕй фӕллад ӕмӕ бӕгьнӕгыл дӕр тыхсти. Афтӕмӕй хӕдзары ӕфсинимӕ сӕ цӕхх ӕмӕ сӕ кӕрдзынӕй сӕ хистӕрты, сӕхи ӕмӕ сӕ кӕстӕрты кад уӕлӕмӕ исыныл архайдтой. Хӕдзары кадхӕссӕг - ӕфсин Хорз ӕфсин цынӕ хӕринаг Авӕрдзӕн лӕгӕн йӕ разы! Уазӕгӕн йӕ мӕгуыр фынгӕй Бирӕ кад дӕттын фӕразы. Къоста. Булкъ ӕмӕ Мыд Хӕххон адӕм кадавар хуымты гӕппӕлты ӕмбырд кодтой чысыл тыллӕг ӕмӕ алы гагайӕн дӕр кодтой егьау аргь. Ӕххормаг сывӕллӕтты хъомыладмӕ хастой ахӕм хъуыдытӕ: муртӕ ахӕр ӕмӕ ӕхца ссарай, ома хӕринагӕй мацы фесӕфа; сыгьд ахӕр ӕмӕ дӕ цӕстытӕ ссау уой, цӕмӕй кӕрдзыны сыгьд зӕхмӕ мачи аппара; ӕнӕхсадӕй фындз сӕрфӕн нӕй, уӕд бонизӕрмӕ лӕсгӕ кӕны, - райсомӕй раджы хи ахсыны фӕдыл; раджы стагмӕ фарн кӕсы, афоныл сыстыны фӕдыл. Ӕппӕт сылгоймӕгтӕ дӕр (уӕлдайдӕр та мад, ӕфсин) се 'ххормаг ӕмӕ бӕгънӕг сывӕллӕттӕм, хуыздӕр коммӕ кӕсыны ӕмӕ рӕвдауыны тыххӕй, дзырдтой фӕлмӕн ӕвзагӕй: «Мӕ цӕст (мӕ карк, мӕ къона)». Ирон фынджы ӕгъдӕуттӕ  «Уӕлӕмӕ фест, мӕ рахиз цӕст, ӕмӕ дӕ уӕрыччытӕ хизынмӕ ауадз»; «Марадз, мӕ карк, суадонӕй дон ӕрбадав»; «Цу, мӕ кьона, дӕхи ахс ӕмӕ аходӕн бахӕр». Ацы базырджын ныхӕстӕ амыдтой арф хъуыдытӕ: карк-базырджын, ӕрвылбон пайдахӕссӕг; къона - хӕдзары фидар, царды бындур; цӕст - ӕппӕтуынаг ӕнӕбасӕтгӕ тых. Сывӕллӕтгы рӕвдауын ӕмӕ буц дарын, фӕлмӕн ныхасӕмӕ цӕстӕнгасӕй уазӕгӕн кад кӕнын, цӕхх ӕмӕ кӕрдзынӕй хӕдзары кад бӕрзонд исын, - ӕппӕт уыдӕттӕ уыдысты ӕмӕ сты сылгоймаджы кьухы, сылгоймагӕй аразгӕ. «Уӕд та нӕм лидзӕглӕгфӕци», - хъуыды кодта ӕфсин ӕмӕ цӕхх ӕмӕ кӕрдзын цыфӕнды афон дӕр уазӕджы раз фынгыл ӕрӕвӕрынмӕ цӕттӕ уыди. Лӕг хӕдзары уазӕг у, зӕгьгӕ, дзырдтой нӕ кадджын хистӕртӕ. Уымӕ гӕсгӕ сылгоймагӕн нӕ фыдӕлты царды уыдис ахсджиаг бынат ӕмӕ йын кад дӕр афтӕ кодтой. Стыр хъаугъайы рӕстӕг, нӕлгоймӕгтӕ-иу кӕрӕдзимӕ хъаматӕ сласыны, топп аифтындзыны, ливоры мӕнгвӕдӕг суадзыны онг куы систы, уӕд сылгоймаджы фӕзынд ӕмӕ йӕ кӕлмӕрзӕны ӕрӕппӕрст хылгӕнджыты размӕ фаг уыди, цӕмӕй карз знӕгтӕ кӕрӕдзи кьухтӕ райсой фидыд ӕмӕ хӕлардзинады нысанӕн. Ацӕргӕ сылгоймӕгтӕ ӕмӕ ӕгъдауджын чыцдзытӕн-иу суанг ныхасыбадӕг урссӕр зӕрӕдтӕ дӕр сыстадысты. Нӕ сыстын уыдис стыр худинаг. Фӕндагыл сылгоймаг цыдис нӕлгоймагӕн йӕ рахиз фарс. Фистӕг сылгоймӕгты ныхмӕ барӕг ӕрбацӕуы, зӕгьгӕ, уӕд ын 50-100 метры ӕддӕдӕр ӕмбӕлди йӕ бӕхӕй ӕрхизын. Йӕ рохтыл ын хӕцыд ӕмӕ йӕ кодта йӕ фӕстӕ. Сылгоймӕгтӕ-иу фӕндагӕй иуварс алӕууыдысты. Бӕлццон-иу сын арфӕ ракодта ӕмӕ-иу, чысыл дарддӕр ацӕугӕйӕ, сбадти йӕ бӕхыл. Дӕ чындзмӕ бауайсад ӕмӕ дӕм уый дӕр уайсада, зӕгьгӕ, дзырдтой хистӕртӕ. Нӕлгоймӕгты уӕздандзинадӕн сылгоймӕгтӕ кодтой стыр аргъ ӕмӕ йӕ фыстой дывӕрӕй. Сылгоймаг, нӕлгоймагимӕ ныхас кӕнгӕйӕ, кастис иуварс кӕнӕ зӕхмӕ, комкоммӕ бакӕсын ӕй ӕфсарм нӕ уагъта. Дзырдта ныллӕг хъӕлӕсӕй, худтытӕ нӕ кодта, бирӕ нӕ лӕууыд. Фылдӕр ныхӕстӕн дзуапп лӕвӕрдта сӕры банкъуыст ӕмӕ уӕхсчыты фезмӕлдӕй, къухӕй амонгӕйӕ. Фӕндагыл цӕугӕйӕ, уынджы кӕнӕ кӕрты нӕлгоймагыл амбӕлд, зӕгъгӕ, уӕд хъуамӕ ӕрлӕууыдаид, цалдӕр къахдзӕфы иуварс акодтаид ӕмӕ ӕфсӕрмдзастӕй зӕхмӕ кастаид. Нӕлгоймаджы хӕс уыдис сылгоймаджы раз фӕлӕууын кӕнӕ та цыд фӕсаФыццаг сӕр бырдӕр кӕнын ӕмӕ йын ныхасӕй («бузныг»; «дӕ салам бирӕ»; «зӕрдырай фӕу») кӕннод та рахиз кьух риумӕ сисгӕйӕ ӕмӕ сӕрӕй акувгӕйӕ арфӕ ракӕнын. Сылгоймаг дӕр-иу йӕ сӕры акуывдӕй салам радта ӕмӕ дарддӕр йӕ цыды кой кодта. Сылгоймӕгтӕ хистӕр нӕлгоймӕгты цур сӕ кӕлмӕрзӕнтӕ нӕ истой, сӕр нӕ фастой, гомсӕрӕй, гомзӕнгӕй нӕ цыдысты, фынгыл нӕлгоймӕгтимӕ нӕ бадтысты, сӕ цуры хъӕрӕй нӕ дзырдтой. Бинонты фынг Хӕдзары кад уӕлӕмӕ сисыны хъуыддаджы фыццаг бынаты ӕвӕрд уыдис ӕмӕ ис фынг. Бинонтӕ сӕ цӕхх ӕмӕ сӕ кӕрдзын, аходӕн, сихор, ӕхсӕвӕр уа, ӕвӕрынц фынгыл. Бӕрӕгбӕтты, бӕрӕгӕхсӕвты, марды номарӕн бонтӕ ӕмӕ ӕхсӕвты бинонты фынгыл ӕвӕрд вӕййынц кувинӕгтӕ ӕмӕ рухсаггӕгтӕ, кусарты онг. Уыдонӕй алкӕмӕн дӕр цы фӕзилӕнтӕ ӕмӕ рӕсугьдгӕнӕнтӕ ис, уыдон зонын хӕс у алы бинонтӕн дӕр. Уый куы нӕ уа, уӕд хӕдзары хӕрдзты кад нӕй. Нӕ фыдӕлтӕ галӕйлӕууӕг дзӕгъӕлы не ’ххуырсын кодтой, хъуг ӕргӕвст кӕм уа, уыцы фынгӕн. Уазӕг къӕ' сӕрӕй куы бахиза, уӕд хъуамӕ бинонтӕн, уӕ бон (ӕхсӕв, райсом, изӕр) хорз, зӕгъгӕ, зӕгьа. Кӕнӕ та - «фарн ам уӕд». Бинонты хӕс та у зӕгъын: «Ӕгас цу, кӕй бон (ӕхсӕв, райсом, изӕр) у, уый хорзӕх дӕ уӕд. Фӕрнӕйдзаг у». Уый фӕстӕ фӕкӕсынц уазӕгмӕ йӕ кӕрц, йӕ пъалто раласынмӕ, йӕ худ сауындзынмӕ, йӕ лӕдзӕг ӕрӕвӕрынмӕ ӕмӕ йӕ сбадын кӕнынц. Бафӕрсынц ӕй хабӕрттӕй, хӕстӕджытӕй ӕмӕ, куыд гӕнӕн ис, афтӕмӕй йын тагъд фынг йӕ разы авӕрынц. Цӕхх ӕмӕ кӕрдзын ирон фынгыл ӕнӕ нозтӕй нӕ фидауынц. Ӕнӕ лӕууӕг фынг та фынджы кад сафы. Хъӕуы дурын ӕмӕ лӕууӕг. Ӕфсин-иу фынг йӕ бынатӕй райста, уазӕджы раз ӕй ӕрӕвӕрдта ӕмӕиу ӕм, йӕ кьух куыд амыдта, афтӕ ӕнӕзивӕгӕй хойраг ӕрхаста. «Бахатыр кӕн, уазӕг- цӕттӕ, фысым -ӕдзӕттӕ», -ахӕм ныхӕстимӕ-иу хъуамӕ дурын йӕ галиу къухмӕ систаид, сыкьа - рахизмӕ. Афтӕмӕй-иу рауагъта арахъ ӕмӕ-иу сыкьа уазӕгмӕ радта. Уазӕгиу скуывта, цӕхх, кӕрдзынӕй сахуыста, бинонты сӕ цардӕй бафарста, стӕй йӕ цыды сӕр радзырдта. Дӕ фынг схорз кӕн, зӕгъгӕ-иу куы загъта, уӕд-иу ӕфсин фынг ӕфснайынмӕ бавнӕлдта. Фысымтӕ ӕмӕ-иу сӕ уазӕджы фӕстаг ныхӕстӕ уыдысты: гхозитыФ^^,.	$ Центральная |	17 Ирон фынджы ӕгъдӕуттӕ -	Хуыцау, нӕ уазӕджы нын хуыздӕртыл ӕмбӕлд фӕкӕн! -	Хуыцау, ацы хӕдзары минас бирӕ фӕкӕн! Цыфӕнды кадавар уӕнт фынгыл хӕринӕгтӕ, уӕддӕр ма йыл хъуамӕ фынгисӕггаг кьӕбӕр баззайа. Афтид фынг сисын ӕбӕркадыл нымад уыд. Дардӕй сӕмбӕлӕг уазӕгӕн кодтой кусарт. Кӕд ын фӕлӕууыны амал нӕ уыд, уӕд та - уӕливыхтӕ, хъайла, дзыкка. Ӕргӕвстой карк, фыхтой стад дзидза. Ӕппӕт бинонтӕй дӕр буц кодтой сӕ уазӕджы. Ӕрбахуыдтой-иу ӕм сыхаджы. Афтӕмӕй уазӕг дӕр буц уыди, адӕмы ’хсӕн хӕлардзинад дӕр тыхджындӕр кодта, фынджы кад дӕр уӕлӕмӕ цыди. Уӕлдӕр ма куыд загьтон, афтӕмӕй хорз ӕфсин, уӕд та нӕм лидзӕг лӕгсӕмбӕлд, зӕгъгӕ, ӕдзухдӕр йӕ къӕбицы фӕстауӕрцгонд хӕйттӕ дардта, аходӕнӕй - ӕхсӕвӕрмӕ, ӕхсӕвӕрӕй - аходӕнмӕ: хъӕбӕр кӕрдзын, луаси, нартхоры кӕрдзын, картофджын кӕнӕ уӕливых. Йӕ мӕгуыр фынгӕй дӕр-иу уазӕджы сбуц кодта цыхт, кӕрдзын ӕмӕ арахъ уӕддӕр разындаиккой хъуамӕ йӕ рӕбыны. Фынг домдта ӕмӕ домы хистӕр кувӕг, омменгӕнӕг ӕмӕ кувӕггагӕй саходӕг кӕстӕртӕ. Уыдон цы хӕдзары уой, уый у бындурон ӕмӕ ӕнусон. Алы хӕдзар дӕр сӕ ӕххӕст уӕд! Уазӕг Ирыстоны ӕппӕт кӕмтты цӕрджытӕм дӕр, Кавказы иннӕ адӕмтау, кад ӕмӕ ӕгъдауыл нымад уыди уазӕг буц кӕнын. Кӕд сӕ кьуымтӕ кьуындӕг ӕмӕ кадавар уыдысты, уӕддӕр алы хӕдзары дӕр агъуыстыты хуыздӕр хай кодтой уазӕгӕн. Уазӕгуат фӕлыстой хӕдзары хуыздӕр ӕмӕ рӕсугьддӕр дзаумӕттӕй. Къултыл фенӕн уыдис гауызтӕ, хӕрдгӕбыдтӕ, алыхуызон къамтӕ ӕмӕ ӕндӕр ахӕм рӕсугьддзинӕдтӕ. Уазӕгуаты ӕвӕрд уыдис хуыздӕр сынтӕг, ӕвзаргӕ хуыссӕнтӕ, стъол, кьӕлӕтджын бандӕттӕ, тас ӕмӕ хъуывгъан, хисӕрфӕн ӕмӕ салон, кӕсӕн ӕмӕ дурын. Къултыл, кӕм - рагъӕнтӕн, кӕм - рӕсугъддзинадӕн, фидар кодтой сычъи ӕмӕ саджы сыкъатӕ. Уазӕгджын уӕвын, цӕхх ӕмӕ кӕрдзыныл рӕдау уӕвын уыдис хӕдзары кад бӕрзонд кӕныны миниуӕг. Уазӕгджын хӕдзар нымадтой кадцжыныл, йӕ хорзы кой дардыл хъуыстгонд уыдис. Ӕндӕр комӕй, ӕндӕр хъӕуӕй ӕрбафтӕг уазӕгӕн кады тыххӕй кодтой кусарт. Кусарт-иу сфыхтой иууылдӕр Фыццаг сӕр ӕмӕ, уазӕджы хуыздӕр барӕвдауыны тыххӕй, йемӕ абадынмӕ хуыдтой сыхаг нымад лӕгты. Ӕрыгон уазӕджы номыл, фӕнды лӕппу уӕд, фӕнды чызг, арӕзтой хъазт. Бирӕ кадджын уазджыты ма-иу, уӕлдай буцдӕры тыххӕй, сыхӕгтӕ дӕр ахуыдтой, акодтой-иу сын кусарт, скодтой-иу хъазт. Хӕдзары бинонтӕ, хӕдзарвӕндаг ӕмӕ ӕгас мыггаг сӕ уазӕджы хъахъӕдтой искӕй зул цӕстӕнгас ӕмӕ схуыст ныхасӕй. Нӕ уазӕг - де уазӕг, зӕгъгӕ-иу фӕдзӕхстой фысымтӕ уырдыглӕууӕг, хъазты радгӕс кӕнӕ фӕндагыл йемӕ ӕрвыст лӕппутӕн. Дард балцы цӕуӕгӕн йемӕ ӕвӕрдтой хӕрзад фӕндаггӕгтӕ. Бафидар-иу ын кодтой йӕ бӕхы цӕфхӕдтӕ, кӕннод та-иу ын ныссагътой нӕуджытӕ. Фистӕг уазӕгӕн-иу радтой бӕх ӕмӕ-иу ӕй бӕхджын ӕмбал ахӕццӕ кодта хъӕугӕ бынатмӕ, стӕй-иу уырдыгӕй фӕстӕмӕ раздӕхта бӕх. Сылгоймаг-уазӕгӕн кодтой лӕвӕрттӕ, йемӕ иу хъӕуӕй иннӕмӕ цыдысты фысымты ӕрвыст чызджытӕ ӕмӕ лӕппутӕ. Фынгисӕггаг Фынгафтидӕй сисын не 'мбӕлди, нӕ фӕтчыди. Уымӕ гӕсгӕ уазӕг дӕр ӕмӕ фысым дӕр цыфӕнды кадавар хӕринагӕй дӕр уагътой къӕбӕр, ома - фынгисӕггаг. Уыцы фынгисӕггаг-иу, уазӕджы ацыды фӕстӕ, хӕдзары ӕфсин сывӕллӕттыл айуӕрста - цӕмӕй сывӕллӕттӕн уазӕджы ӕрбацыд кӕддӕриддӕр ӕхсызгон уыдаид ӕмӕ йӕм ӕнхъӕлмӕ кастаиккой, уый тыххӕй. Авдӕнбӕттӕн Ирон адӕм, Чырыстимӕ гӕсгӕ, кӕвдӕсы райгуыргӕ ӕмӕ авдӕны схъомыл сывӕллонмӕ ӕнхъӕлмӕ кастысты бонзонгӕ, куыстуарзаг ӕмӕ хӕрзуд адӕймаг суӕвынмӕ. Хохаг кадавар ӕнӕарт агъуыстытӕ ӕмӕ ирон ӕфсарм сылгоймаджы ахӕм уавӕры ӕвӕрдтой, ӕмӕ «рӕстмӕйы хъуыддагӕн» фосдонӕй хуыздӕр ницӕмӕ ӕнхъӕлмӕ касти. Фосы комытӕфӕй дзы уыди хъарм, фосы хӕрӕнтӕ та йын уыдысты фӕлмӕн лыстӕн. Хӕхбӕсты сылгоймӕгтӕй арыны рӕстӕджы дохтыры ӕххуыс ничи зыдта. Алы комы дӕр Ирон фынджы ӕгьдӕуттӕ уыдис ӕвгъӕдгӕс дӕсны сылгоймӕгтӕ ӕмӕ уыдоны ӕххуысӕй гуырдысты сабитӕ, ирвӕзтысты мадӕлтӕ. Лӕппуйы райгуырдмӕ канд хӕдзар, мыггагӕмӕ мадӕрвадӕлтӕ нӕ, фӕлӕ ӕгас комбӕстӕ дӕр ӕнхъӕлмӕ кастысты ӕмӕ кӕрӕдзимӕ хӕрзӕггурӕггаг згъордтой. Уыди афтӕ, ӕмӕ-иу тӕргӕ бӕхыл иу комӕй иннӕ коммӕ фӕхӕццӕ сты ӕмӕ-иу хӕрзӕггурӕггаг стыр лӕвӕрттимӕ (саргъы бӕх, хорз ӕхсаргард, сахат, цуанон толп, бӕрцытӕ кӕнӕ ӕхца) фӕстӕмӕ сӕмбӕлдысты. Ӕвгъӕды бадӕн бонты фӕстӕ сывӕллоны хастой хӕдзармӕ ӕмӕ йӕ ӕстӕм бон бастой авдӕны. Уӕдмӕ-иу мадӕрвадӕлтӕ кӕнӕ хӕдзары бинонтӕ сӕхӕдӕг сцӕттӕ кодтой авдӕн ӕд хуыссӕнтӕ ӕмӕ уӕлӕдарӕс. Исчи-иу нопуырдӕн лӕварӕн сарӕзта сыппа. Афтӕмӕй-иу сыхаг устытӕ ӕрӕмбырд сты, сабийы-иу ныннадтой, хӕдон-иу ыл скодтой ӕмӕ-иу ӕй, хорз зӕнӕг чи схъомыл кодта, ахӕм сылгоймагӕн авдӕны бабӕттын кодтой. Мад-иу ын дзидзи бадардта ӕмӕ-иу ӕй ауызта. Уыцы бон-иу сылгоймӕгтӕ бадтысты авдӕнбӕттӕны дзаджджын фынгыл (уӕливыхтӕ, дзидза, дзыкка, сир, задынтӕ, бӕгӕны, кьуымӕл ӕмӕ адцжинӕгтӕ) ӕмӕ куывтой Стыр Хуыцау, Лӕгты дзуар ӕмӕ Мады-Майрӕммӕ, цӕмӕй нопуырд ӕнӕнизӕй байрӕза, амондӕй хайджын, кадцжын, ӕгьдауджын, адӕмӕн уарзон адӕймагуа. Авдӕнбӕттӕнмӕ нӕлгоймӕгтӕ нӕ цыдысты. Уый уыдис кацд худинаг нӕ, фӕлӕ фидиссаг хъуыддаг. Лӕппуйы куывд (номӕвӕрд) Адӕмы фылдӕр хай рагӕй нырмӕ бӕллынц лӕппуйы райгуырдмӕ. Ирон адӕм та бынтон не 'фсӕстысты лӕппуты бирӕйӕ. Ног чындз къӕсӕрӕй бахызт, сӕрзӕды бын ӕрлӕууыд, уӕд-иу кувӕджы хъӕлӕс дардмӕ рухс кодта адӕмы зӕрдӕтӕ, авд лӕппу ӕмӕ иу хорз чызджы мад разынӕд, зӕгъгӕ. «Оммен, Хуыцау!» нӕрыди сӕрзӕды бын, кӕрты ӕмӕ суанг уынджы дӕр. Ӕмӕ уый дзӕгъӕлы нӕ уыди. Алы хӕдзар, алы мыггаг, алы хъӕу ӕмӕ комбӕстӕ дӕр йӕ зӕхх, йӕ цард хъахъӕдта ӕддагон тыхгӕнӕгӕй. Амадтой мӕсгуытӕ, арӕзтой фидӕртгӕ ӕмӕ сӕ хъуыдис нӕлгоймаджы тых, хъару ӕмӕ ныфс. Бындар кӕмӕн уыд, уыцы адӕймаг йӕ зӕронды бон нӕ кодта ӕдых, нӕ зади ӕвӕгӕсӕгӕй, йӕ мӕрдтӕмвӕндагӕн мӕгуыр ӕмӕӕгадӕй нӕтарст, мӕ бынтӕ кӕмӕн зайдзысты, зӕгъгӕ, нӕ тыхсти. Фыццаг сӕр Лӕппуйы райгуырды тыххӕй, уӕлдӕр куыд загьтон, афтӕмӕй хӕрзӕггурӕггаг лӕвӕрдӕуыд саргъы бӕх, хорз ӕхсаргард, хорз толп, хуымы кӕнӕ уыгӕрдӕны хай. Цалдӕр боны фӕстӕ хӕдзар кодта лӕппуйы куывд. Уӕдмӕ сын цӕттӕ уыдысты кусӕрттаг, бӕгӕны, арахъ ӕмӕ фынгмӕ алыхуызон ӕрхӕссинӕгтӕ. Ӕрӕмбырд-иу сты мыггаг, хӕстӕджытӕ, хиуӕттӕ, сыхӕгтӕ ӕмӕ мадӕрвадӕлтӕ. Дзаджджын фынгтӕ тасыдысты алыхуызон хӕринӕгтӕ ӕмӕ нуазинӕгтӕй. Галы кӕнӕ тохъылы сӕр ӕмӕ бӕрзӕй ӕртӕ уӕливыхы ӕмӕ физонӕгимӕ лӕууыдысты хистӕрты фынгыл, бӕгӕныйы кӕхц ӕмӕ ма кусарты рахиз базыг дӕр семӕ, афтӕмӕй. Хистӕр хъуамӕ бафарстаид, Хуыцау, Уастырджи ӕмӕ Мады-Майрӕммӕ кӕй цӕрӕнбонӕн скувдзынӕн, зӕгьгӕ, ӕмӕ йын ӕнӕмӕнг дзуапп раттаиккой: «Ном ӕвӕрд нӕма ис ноггуырдыл». Уӕд-иу хистӕр хъуамӕ иу рӕвдз кӕстӕры гӕххӕттимӕ азилын кодтаид бадты адӕмыл, цӕмӕй, фӕндон кӕмӕн уыд, уыдонӕй алчи дӕр ныффыстаид, цавӕр ном ӕвӕрдӕй фидар кӕны йе ’фсымӕрдзинад ацы хӕдзарвӕндагмӕ, уый. Нӕмтты номхыгьд хистӕр ӕрвыста лӕппуйы мад ӕмӕ хӕдзары ӕфсинмӕ, цӕмӕй равзарой, сӕ буц хъӕбулмӕ сын кӕцы номӕй ӕхсызгондӕр уыдзӕн дзурын, уый. Ном-иу ӕвзӕрст ӕрцыд, йӕ ӕвӕрӕджы йын нӕ зыдтой, афтӕмӕй. Уый фӕстӕ хистӕры минӕвӕрттӕ бадты адӕмӕн ӕргом кодтой мады равзӕрст ном. Схъӕр-иу ын кодтой йӕ сӕвӕрӕджы дӕр. Уыйадыл-иу хистӕр сыстад, бӕгӕныйы кӕхц ӕмӕ-иу базыг систа. Арахъы сыкъатӕ ӕмӕ-иу физонджытимӕ сыстадысты дыккаг ӕмӕ ӕртыккаг хистӕртӕ дӕр. Худаистӕй-иу уырдыг слӕууыдысты бадты адӕм иууылдӕр. Хистӕр куывта: «Уӕ Стыр Хуыцау! Дӕ хорзӕх ӕмӕ нын де сконд зӕдты хорзӕхӕй хай бакӕн! Цы ноггуырдыл цин кӕнӕм, уый амондимӕ куыд схъомыл уа, уыцы арфӕ йын ракӕн! Уӕ кӕстӕруарзаг тӕхгӕ-нӕргӕ Уастырджи! Ноггуырд ӕппӕтӕй дӕр ӕххӕст лӕг куыд суа, уыцы хорздзинад нын дӕ цӕст бауарзӕд! Йӕ ном дзыллӕтыл, лӕгдзинӕдтӕ ӕвдисгӕйӕ, куыд айхъуыса, ахӕм ӕххуыс ын бакӕн! Уӕ сыгъдӕг Мады-Майрӕм! Авд лӕппуйы ӕфсымӕр ӕй фӕкӕн!» «Оммен, Хуыцау!» арыдта уӕлдӕф. Кувӕггаг, бӕгӕныйы кӕхц, базыг ӕмӕ уӕллаг уӕливых райИрон фынджы ӕгъдӕуттӕ ста номӕвӕрӕг. Арфӕ ракодта ӕмӕ сӕ бадты кӕстӕртӕм фӕхаста. Лӕуджытӕ та ӕртӕ уӕливыхы баххӕст кодтой, ӕмӕ скуывта дыккаг хистӕр, уый фӕстӕ - ӕртыккаг хистӕр. Кувӕггӕгтӕ алӕвӕрдтой дӕлӕмӕ, хистӕрты ӕмӕ астӕуккаг бадты кӕстӕртӕм. Базыг баззад кӕстӕртӕн. Физонджытӕ айуӕрстой фынгтыл. Ӕртӕ фӕрсчы хицӕнтӕй ӕрӕвӕрдтой уӕллаг фынгтыл. Хистӕр фӕсидти Стыр Хуыцауы тыххӕй. Дыккаг гаджидау ауагьта ноггуырды цӕрӕнбонӕн. Ӕртыккаг рӕгъыл хӕдзары хистӕр нуазӕнтӕ арвыста хӕдзары ӕфсин, лӕппуйы мад ӕмӕ хуынтӕ ӕрбахӕссӕг уазджытӕн. Рӕгь цӕуы бӕлццӕтты цӕрӕнбонӕн. Хистӕр ныззарыд. Дӕле бадджытӕй чидӕр айста зарӕг. Лӕуджытӕ йӕм авӕрдтой сыкьа (афтидкъухӕй зарын не 'мбӕлди). Уымӕй зарӕгайста ӕртыккаг. Уымӕ дӕр та радтой сыкъа. Бадты адӕм ӕмхуызонӕй хьырнынц. Фестадысты кӕстӕртӕ. Нуазыны зарӕг ныццӕлхь ластой. Хистӕртӕ стыр буцӕй банызтой бӕлццӕтты цӕрӕнбоны тыххӕй. Рӕгь ахӕццӕ кӕронмӕ. Кӕстӕртӕй куы иу, куы иннӕ базыг асӕттыныл архайы. Фехъуыст кьӕрцц. Сыстад хистӕр. Фестадысты кӕстӕртӕ дӕр. Хистӕр арфӕ ракодта базыг асӕттӕгӕн ӕмӕ йын нуазӕн арвыста. Тыхджын, ныфсджын ут, кӕстӕртӕ, зӕгъгӕ, загьта ӕмӕ сбадти. Базыг асӕттӕджы ӕмбӕлттӕ арфӕ ракодтой хистӕрӕн, йӕ нуазӕн ӕм баздӕхтой ӕмӕ сбадтысты. Фӕрсчы хай сыкьайы сӕрыл, афтӕмӕй хистӕртӕ нуазӕн арвыстой кӕстӕртӕн. Кӕстӕртӕ лӕугӕйӕ арфӕ ракодтой хистӕртӕн ӕмӕ нуазӕн банызтой. Уый фӕстӕ йӕ ногӕй байдзаг кодтой ӕмӕ йӕ хистӕрмӕ фӕхастой. Дарддӕр рӕгь рацыд кӕстӕрты цӕрӕнбоны тыххӕй. Стыхджын ис зард, кӕрӕдзийы дзыхӕй йӕ исынц. Кӕстӕртӕ лӕугӕйӕ ныццӕлхъ ластой нуазыны зарӕг. Сӕ кьухты тыхцӕфӕй хӕдзары дымгӕ ӕвзӕры. Иннӕ рӕгъ - сыхбӕсты цӕрӕнбоны тыххӕй. Хистӕртӕ фысымӕн раарфӕ кодтой ӕмӕ йын нуазӕн радтой. Нӕ ферох кодтой лӕггадгӕнджыты дӕр, сбуц сӕ кодтой нуазӕнтӕй. Уыйадыл рӕгъ ахӕццӕ кӕронмӕ. Кӕстӕрты минӕвӕрттӕ ӕрлӕууыдысты хистӕрты раз ӕмӕ сын рӕсугьд арфӕтимӕ радтой нуазӕнтӕ. Нуазӕнтимӕ ныззарыдысты хистӕртӕ. Къухӕмдзӕгъд ӕмӕ сын зардимӕ баназын кодтой кӕстӕртӕ сӕ нуазӕнтӕ. Фыццаг сӕр Хистӕр фӕсидти Фӕлвӕра ӕмӕ Уациллайы тыххӕй. Ралыг кӕнын кодта кусарты рахиз хъус ӕмӕ йӕ ӕртӕ саджилӕй сыкъайы сӕрыл арвыста бадты кӕстӕртӕм: «Хистӕртӕм хъусаг ут, нӕ буц кӕстӕртӕ!» Сӕр афастой лӕуджытӕ ӕмӕ йӕ хистӕрты дыууӕ фынгыл ӕрӕвӕрдтой, цӕмӕй уыдон магьзӕй саходой. Бӕрзӕйӕ дӕр кӕрстытӕ ӕрӕвӕрдтой фынгтыл. Фӕхсын скарстой ӕмӕ йӕ фынгтыл айуӕрстой. Уӕнмӕ кардӕй ӕвналӕн нӕй, нӕй йын кьухӕй-кьухмӕ исӕн дӕр. Ссыгьдӕг ӕй кӕнынц кьухыныхӕй ӕмӕ йӕ фынгыл ӕрӕвӕрынц. Уӕны кӕсын чи зоны, уый йӕ сисы ӕмӕ дзы, цы зоны, уыдон зӕгъы. Ӕрӕвӕры йӕ ӕмӕ бафӕрсы, чи ныссӕтдзӕн уӕны быдыр, зӕгьгӕ. Уыдис ахӕмтӕ, уӕны быдыр йӕ хистӕр ӕнгуылдзӕй рӕбинаг хъулыл чи ныххуынкь кодтаид. Кӕннод та йӕ цавтой фынджы тигъыл, базыг кӕнӕ сгуыйы стӕгыл. Ӕнӕхъӕнӕй йӕ нӕ уагьтой. Хистӕр кӕны бӕркады рӕгъ. Мыкалгабырӕй куры адӕмы фыдбылызтӕ фесафын, бӕркӕдтӕй адӕмы бафсадын; быдыртӕ ӕмӕ хордӕттӕ хорӕй йедзаг, къӕбицтӕ та бӕркадджын ӕмӕ хъӕздыг куыд уой, ахӕм ӕххуысмӕ йӕм сиды. Фӕлвӕрайӕ агуры, цӕмӕй сӕрвӕттӕ рӕгьӕуттӕй йедзагуой, фосдӕттӕ-фосӕй, фынгтӕ - ал ы бӕркадӕй. Цӕвӕгсадзыны куывд Хӕхбӕсты царды алы адӕймаг дӕр йӕ сывӕллоны бонтӕй фӕстӕмӕ архайдта хӕдзарон куыстыты. Уӕлдай фылдӕр уыдысты лӕппуйы хӕстӕ. Уый хызта уӕрыччытӕ, райсомӕй фос скьӕрдта фыййаумӕ, изӕрӕй цыди сӕ размӕ ӕмӕ сӕ тардта фосдонмӕ. Найгӕнӕнты скьӕрдта наййӕгты. Хуымгӕнӕнты хӕцыд галы сӕрыл, бадти адӕгыл. Хуымгӕрдӕнты куыристӕ хаста хъиутӕамайӕгмӕ, уыгьта ӕфсиртӕ. Цыбыр дзырдӕй, алы хъуыддаджы дӕр уыдис цумайы лӕппу. Ӕртындӕсазыкконӕй йӕ хуыдтой лӕджы бындзӕфхад ӕмӕ йын сагътой цӕвӕг, кодтой йын куывд ӕмӕ уый фӕстӕ цыдис хосдзӕуттимӕ хос кӕрдынмӕ. Куывдмӕ хуыдтой сыхы ӕмӕ мыггаджы лӕгтӕ, лӕппуйы ӕмгӕртты. Лӕппутӕ-иу бадтысты хицӕнӕй ӕмӕ сӕ хӕйттӕуарӕг рӕвдыдта алы хъазӕн ныхӕстӕй. Алы фынгӕрӕвӕрдӕн дӕруый ардта цыдӕрхъазӕн нӕмттӕ ӕмӕ сӕм лӕппутӕ, сӕ мидбылты худгӕ, цымыдисӕй хъуыстой («акъоппатӕн», Ирон фынджы ӕгъдӕуттӕ «бехтунатӕн», «цӕрдӕгтӕн», «домбӕйттӕн», «дуртулатӕн»). Гыццыл лӕппутӕн та, тыргъы лӕугӕйӕ, уӕрста уӕливых ӕмӕ дзидзайы хӕйттӕ. Хистӕр куывта: -Уӕ Стыр Хуыцау! Табу дӕхицӕн! Уыцы рӕстӕджы «лӕджы бындзӕфхад» йе 'мгӕрттимӕ лӕууыд йӕ разы ӕмӕ ӕмхуызонӕй хъӕр кодтой: -	Оммен, Хуыцау! -	Нӕ разы хосдзауы номыл цы кӕстӕр ӕрбалӕууыд, уый амондджын фӕкӕн! -	Оммен, Хуыцау! -	Фондзыссӕдз азы фӕстӕ абонӕй хъаруджындӕр куыд уа, ахӕм хорз ӕххуыс ын бакӕн! БӕрзондылбадӕгУастырджи! Нӕ кӕстӕр райсом фӕлгӕсӕн бӕрзӕндтӕм хос кӕрдынмӕ цӕуы ӕмӕ йӕ фӕндараст фӕкӕн! -	Оммен, Хуыцау! -	Бонӕй-бон хъаруджындӕр куыд кӕна, уыцы хорз ӕххуыс ын бакӕн! -	Оммен, Хуыцау! -	Нӕ фысымы бӕрсткуывд фӕкӕн! -	Оммен, Хуыцау! Уыйадыл хистӕр кувӕггаг лӕвӕрдта ног хосдзаумӕ. Уый дзы ахуыста ӕмӕ-иу ӕй стӕй лӕууӕг кӕстӕртӕм фӕхаста. Уый фӕстӕ куывтой дыккаг ӕмӕ ӕртыккаг хистӕртӕ ӕмӕ кувӕггӕгтӕ лӕвӕрдтой кӕстӕртӕм. Бадт кӕддӕриддӕр рӕсугьдӕй ӕмӕ алкӕмӕн дӕр уарзонӕй цыд. Куывды нысан - кӕстӕртӕн куыст ӕмӕ фӕллой уарзын кӕнын, ӕгьдау ӕмӕ хӕлардзинад фидар кӕнын. Бадты рӕстӕг ӕнӕмӕнг уыдысты: кӕстӕрты цӕрӕнбонты тыххӕй гаджидау; буц нуазӕнтӕ; арфӕтӕ; зард; кӕстӕрты нуазӕнтӕ хистӕртӕн; Фӕлвӕра, Уацилла ӕмӕ бӕркады рӕгъытӕ. Зиу Хохаг адӕмы царды зиуӕн уыдис стыр ахадындзинад. Кусӕгӕй цух хӕдзӕрттӕ, идӕдз устытӕ ӕмӕ рынчынтӕ хос кӕрдыны, ссивыны, хуым кӕрдыны ӕмӕ исты аразыны куыстытӕ кодтой зиуӕй. Йӕ куыст кӕмӕн цӕйбӕрц уыд, уымӕ гӕсгӕ ӕмбырд кодта зиууӕттӕ ӕмӕ-иу уыцы бон сӕ иуӕй-иу куыстытӕ ахицӕн кодтой. Зиумӕ цыФыццаг сӕр дысты тынг разыйӕ. Ӕнӕлӕг хӕдзар, феххуыс мын кӕндзысты, зӕгъгӕ, кӕддӕриддӕр ӕнхьӕлцау уыдис, ӕмӕ йӕ хъӕу, йӕ комбӕстӕй алчи йӕхицӕн хӕсыл нымадта уымӕн йе ’нцой балӕууын. Хос кӕрдынмӕ цыдысты ныфсхаст хосдзӕуттӕ. Бон-изӕрмӕ нардуаты куысты бирӕтӕ нӕ фӕрӕзтой. Хъӕлдзӕг хосдзаутӕ-иу «О-о-о!» хъӕр кӕнгӕйӕ кӕрӕдзи сӕ разӕй айстой ӕмӕ лӕмӕгьдӕртыл кӕрдӕг калдтой кӕнӕ та-иу сӕ фӕрсты ахызтысты ӕмӕ сӕ худӕджы бын кодтой. Аходӕн ӕмӕ сын сихор хастой чызджытӕ ӕмӕ чындзытӕ. Изӕрмӕ та сын кодтой кусарт ӕмӕ-иу суанг ӕнафонтӕм зиууӕтты зарӕг хъуысти зиугӕнӕджы хӕдзарӕй. Лӕгты зиуы фӕстӕ та-иу ралӕууыдис устыты зиуы рад - ссивынмӕ ӕмӕ ӕрмамӕттӕ кӕнынмӕ. Ахӕм уаг уыд хуым кӕрдыны рӕстӕджы зиутӕн дӕр. Хъӕуы (сыхы) куывд Куывды бадты ӕртӕ хистӕры раз тӕбӕгьы ӕвӕрдтой ӕртӕ уӕливыхы (хур, зӕхх ӕмӕ дон амонӕг). Хуыцаумӕ цӕмӕй зыной, уый тыххӕй-иу сӕ кӕрӕдзи уӕлӕ ӕвӕрдӕй фӕйнӕрдӕм акодтой. Сӕ уӕлӕ - кусарты рахиз базыг, стӕй ма уыимӕ - игӕр, рӕуӕг ӕмӕ зӕрдӕйы ӕртӕ карстӕй физонӕг ӕмӕ артмӕ бадард кусарты рахиз ӕртӕ фӕрсчы, уӕхстытыл кондӕй. Уӕхстытӕн сӕ фындзтӕ дӕр ӕмӕ сӕ сӕртӕ дӕр - ӕртӕтигъӕттӕ. Базыджы сисӕн хъуамӕ арӕзт уа хистӕрмӕ, физонӕджы хӕцӕн - дыккаг хистӕрмӕ, фарсы физонӕг та - ӕртыккаг хистӕрмӕ. Хистӕрты раз - цӕхдарӕн. Уӕливыхты дӕле, хъӕдын тӕбӕгьы, фӕсте фӕрӕтдзӕфӕй кусарты сӕр, йӕ галиу фарс-бӕрзӕй. Йӕ уӕлӕ - уӕн. Кусарты сӕрӕн йӕ ныхыл, рахиз ӕрфыджы сӕрӕй галиу цӕсты бынмӕ ӕмӕ галиу ӕрфыджы сӕрӕй рахиз цӕсты бынмӕ - кардӕй дзуаргонд. Фынгтыл - ӕртыгай кӕрдзынтӕ, ӕртыгай-фӕндзгай уӕнгтӕй раконд дзидзайы хӕйттӕ. Иу уӕнгӕй дыууӕ хайы ракӕнын кӕнӕ уӕнг ӕнӕхъӕнӕй иу фынгыл ӕрӕвӕрын не 'мбӕлди. Хистӕрты фынгыл уӕрсты хӕйттимӕ, уӕлдӕр куыд загътон, афтӕ - уӕн (акӕсынмӕ), фӕрсчы хӕйттӕ - нуазӕнтӕн, ӕвзаджы хай - буцдӕрӕн. Алы ӕртӕ лӕгӕн дӕр - хицӕн фынг, йӕ уӕлӕ - цӕхдарӕн. Къӕбицы хицау кӕддӕриддӕр хъуамӕ уа ахӕм лӕг, кӕд ӕмӕ кӕдӕм цы хъӕуы, уый чи зона, йӕ карды ӕруагьд уӕнг фӕхицӕныл кӕмӕн зына, уӕнг цавӕр бадты цал дихы кӕнгӕ у, хистӕрты раз кӕцы уӕнгтӕй хъуамӕ уа хӕйттӕ, уыдӕттӕ зындгонд кӕмӕн уой. Ирон фынджы ӕгьдӕуттӕ .. .Ӕгъдӕуттӕуарзаг ӕмӕ зонаг лӕуджытӕ хистӕры раз ӕрӕвӕрдтой хьӕдын къусыдзаг бӕгӕны, дыккаг ӕмӕ ӕртыккаг хистӕрмӕ радтой арахъы сыкьатӕ. Алы ӕртӕ кӕнӕ фондз фынгӕн-хицӕн лӕууӕг. Сыстад хистӕр, сыстадысты бадты адӕм дӕр, систой сӕ худтӕ. Лӕуджытӕ кӕстӕртимӕ ӕрлӕууыдысты хистӕрты раз. Хистӕр рахиз кьухӕй систа бӕгӕныйы кьус, галиуӕй - базыг. Базыг атылдта цӕххы. (Кӕд стыр кьус ӕмӕ галы базыг иугай къухтӕй зын уромӕн сты, уӕд базыг ӕрӕвӕрын ӕмӕ бӕгӕныйы къусыл дыууӕ кьухӕй хӕцын ӕгьдауы ныхмӕ нӕ уыд.) Дыккаг хистӕр систа физонӕг, ӕртыккаг- ӕртӕ фӕрсчы. Фыццагхистӕр кувы: «Уӕлӕ Стыр Хуыцау! Табу дӕхицӕн! Нӕ куывдтӕ дӕм хорзӕй фехьуысӕнт! Дӕ хорзӕх ӕмӕ нын де сконд зӕдты хорзӕх ратт! Нӕ кувинӕгтӕ дын барст фӕуӕнт! Низ ӕмӕ нӕ мӕгуырӕй бахъахъӕн! Знаг ӕмӕ нӕ фыдбылызӕй бахиз! Нӕ фидӕн хьӕздыгдӕр куыд уа, уыцы арфӕ нын ракӕн! Уӕ тӕхгӕ-нӕргӕ Уастырджи! Нӕ кувинӕгтӕ нын хорзӕн айс! Уӕ хьӕбатыр Уастырджи! Фыдбылыз ӕмӕ нӕ фыдызнагӕй бахиз! Уӕ сызгъӕринбазырджын Уастырджи! Дӕ сызгъӕрин базыры бын нӕ бакӕн! Уӕ бӕрзондылбадӕг Уастырджи! Бӕрзондӕй нын ныллӕгмӕ арфӕ ракӕн! Уӕ фӕндагсар Уастырджи! Нӕ кӕстӕрты фӕндӕгтӕ - де уазӕг! Уӕ Хетӕджы Уастырджи! Хетӕгӕн цы ӕххуыс бакодтай, уыцы ӕххуысӕй нын хай бакӕн! Уӕ сыгъдӕг Мады-Майрӕм! Амондджын гуырдтӕй дӕ кувӕг адӕмы бафсад! Уӕ Зруджы зӕрин Майрӕм! Нӕртон гуырдтӕй алы хӕдзарӕн дӕр омменгӕнджытӕ ратт! Дӕ кувӕн бонтӕ сыл дзӕбӕхӕй цӕуын кӕнын кӕн! Уӕ бӕрзондылбадӕг Мыкалгабыр! Ӕргом зӕд дӕ ӕмӕ нын ӕргом хӕрзтӕ ракӕн! Цӕразонтӕн цы хорз ӕххуыс бакодтай, уыцы ӕххуысӕй нын хай бакӕн! Фыдбылызсафӕг дӕ ӕмӕ нын нӕ фыдбылызтӕ фесаф! Уӕ нӕ хӕхты зӕдтӕ! Нӕ фыдӕлты кад ӕмӕ нын фарн сӕфын ма бауадзут! Уӕ сыгъдӕг Елиа! Табу дӕуӕн дӕр! Арвы цӕф, хуры сыгъд, тыхджын дымгӕ ӕмӕ нӕ ивылд донӕй бахъахъӕн! О Реком, Мыкалгабыр, Таранджелос! Хуыцауы цӕстысыгтӕй равзӕрдыстут ӕмӕ нӕ цины цӕстысыгтӕй бафсадут! Фыццаг сӕр Тӕтӕртупп! Дӕ бынты дӕлӕмӕ дӕр ӕмӕ уӕлӕмӕ дӕр цы бӕлццӕттӕ цӕуы, уыдонӕн дӕ хорзӕх ратт! Фосы Фӕлвӕра ӕмӕ Хоры Уацилла! Нӕ быдыртӕ хорджын куыд уой, нӕ сӕрвӕттӕ - фосджын, уыцы хорз арфӕ нын ракӕнут! Йесо Чырысти уӕларвмӕ цӕугӕйӕ йӕхиуыл цы дзуар бафтыдта, уыцы дзуарӕфтыды фӕуӕнт нӕ кӕстӕртӕ, уӕларвон зӕдтӕ ӕмӕ сын зӕххон кувӕндӕттӕ иууылдӕр ӕххуысгӕнӕг куыд уой!» Кувӕггаг райстой лӕуджытӕ, базыг ӕрӕвӕрдтой уӕллаг уӕливыхыл ӕмӕ сӕ бадты кӕстӕртӕм фӕхастой. Уый фӕстӕ ӕрбахастой ног уӕливых ӕмӕ дзы кувинӕгтӕ баххӕст кодтой. Кувы дыккагхистӕр. Уый дӕр та ӕрзылди зӕдтыл арвӕй зӕххы ӕхсӕн ӕмӕ кувӕггаг алӕвӕрдта. Цӕрдӕг лӕппу февнӕлдта сыкьа ӕмӕ физонӕгмӕ ӕмӕ сӕ фӕхаста астӕуккаг бадты кӕстӕртӕм. Ӕртыккаг хистӕры кувӕггаг хауди хистӕрты бадты кӕстӕртӕм ӕмӕ сӕм ӕй лӕггадгӕнӕг кӕстӕртӕ фӕхӕццӕ кодтой. Арфӕ ракӕнын ӕмбӕлди хистӕрты бадты кӕстӕрӕн ӕмӕ цыбырӕй загьта: «Фӕрнӕй бадут нӕ уӕле, нӕ буц хистӕртӕ! Уӕ куывдтытӕ ӕрцӕуӕнт нӕ Иры дзыллӕйыл, уӕ кӕстӕртыл!» Кувӕггагӕй сахуыстой (кӕнӕ йӕ банызтой) кӕстӕртӕ ӕмӕ сыкьатӕ лӕууӕгайста. Лӕуджытӕ, физонӕджы кӕрдихтӕ фынгыл уаргӕ, ӕрбацыдысты. Рӕбинаг карст кувӕггагӕн уӕхстыл ныууагътой. Ӕртӕ фӕрсчы хицӕнтӕй ӕрӕвӕрдтой хистӕрты фынгтыл. Базыг у кӕстӕрты бар. Лӕууӕг сыкьатӕ радта ӕртӕ хистӕрмӕ. Рӕгъ цӕуы Стыр Хуыцауы номыл. Лӕггадгӕнӕг кӕстӕртӕй иу хистӕрты раз уӕллаг дыууӕ уӕл ивыхы ӕрсаста, акодта сӕ фӕйнӕрдӕм ӕмӕ бинаг уӕливыхмӕ, хи ’рдӕм лыг кӕнгӕйӕ, скарста дзидзатӕ. (Цины фынгыл чъиритӕ кардӕй лыг кӕнын ӕмӕ дзидзатӕ ӕддӕрдӕм кӕрдын ӕгьдауы нӕ уыд.) Дыккаг рӕгъ цыди Уастырджийы тыххӕй. Ӕртыккаг - куывддон адӕмы цӕрӕнбонӕн. Сӕйраг сидтытӕ ахицӕны фӕстӕ хистӕр лӕугӕйӕ рӕгъ кодта кӕстӕрты цӕрӕнбонты тыххӕй. Сыкъайыл-иу ӕрӕвӕрдта фӕрсчы хай ӕмӕ сын ӕрвыста нуазӕн. Кӕстӕртӕ лӕугӕйӕ арфӕ кодтой хистӕртӕн: «Уӕ нуазӕн бирӕ уӕд, нӕ буц хистӕртӕ! Сӕдӕгай азты ма уӕ кӕстӕртӕн куывдты ӕмӕ чындзӕхсӕвты нуазӕнтӕ куыд фӕдӕттат, ахӕм хорздзинадӕй хайджын ут. Ӕгьдауджын ӕмӕ сӕрӕн уӕнт уӕ кӕстӕртӕ, кӕддӕриддӕр уӕ цуры бадын аккаг куыд уой!» Ирон фынджы ӕгъдӕуттӕ Хистӕрмӕ ӕрбаздӕхт йӕ нуазӕн. Сиды кӕстӕрты цӕрӕнбонӕн: «Кӕстӕрцух куыд никуы уӕм, хъаруджын, ӕгъдауджын, ӕнӕниз ӕмӕ куыстуарзаг куыд уой, ахӕм арфӕ сын ракӕнӕд кӕстӕрты буцгӕнӕг тӕхгӕ-нӕргӕ Уастырджи!» Ацы рӕгъ кӕддӕриддӕр ӕмбӕлди лӕугӕйӕ нуазын, кьӕрццӕмдзӕгъдимӕ-иу зарыдысты, афтӕмӕй. Фӕндаг раттын у хистӕры хӕс ӕмӕ-иу ӕй кадимӕ баххӕст кодта. Йӕ бон уыди, ӕмӕ сыкьа раттаид, зарынмӕ хуыздӕр чи арӕхсти, ахӕммӕ. Куыдфӕнды ма уӕд, хъуамӕ айзӕла зарӕггӕнӕджы хъӕлӕс. Кӕстӕртӕ ӕрбалӕууынц хистӕрты размӕ ӕмӕ къӕрццӕмдзӕгъдимӕ сисынц нуазыны зарӕг. Бадты хистӕр стыр буцӕн баназы йӕ сыкьа ӕмӕ йӕ уӕлӕты фехсы. Кӕстӕртӕ йӕ ацахсынц. Рӕгъ кӕрӕй-кӕронмӕ цӕуы зардимӕ. Куывд кӕд хъӕуы кӕнӕ сыхы цӕрӕг адӕмӕн иумӕйаг у, уӕд нуазӕнтӕ раттын хъӕуы чи йӕ сцӕттӕ кодта ӕмӕ дзы лӕггад чи кодта, уыцы фӕсивӕдӕн, хойрагыл чи бафыдӕбон кодта, уыцы ӕфсинтӕн. Кӕд хӕдзарон куывд у, уӕд та - хӕдзары хицау ӕмӕ ӕфсинтӕн. Куывд ӕнӕ уазӕг нӕ фидауы ӕмӕ уазджытӕн дӕр раттын хъӕуы нуазӕнтӕ. Уыдоны уӕлдай ма вӕййы, ӕрхъуыдыйы аккаг чи у, ахӕмтӕ дӕр, ӕмӕ сӕ хистӕр нӕ ферох кӕны. Кӕддӕр, дам, иу хъӕуы куывдмӕ бафтыд дард бӕлццон. Сбуц, суазӕг ӕй кодтой. Хорз ӕй федтой хӕрд ӕмӕ нозтӕй. Йӕ бӕх ын цъӕх кӕрдӕгыл фӕхызтой. Йӕ рифтӕгты йын фӕндаггӕгтӕ нывӕрдтой. Сӕхимӕ ныхасы адӕмӕн раппӕлыд. Уый фӕстӕ куывд хӕдмӕл рахуыдта, иунӕгуазӕг сӕм ӕз уыдтӕн ӕмӕ мӕнӕн дӕр нуазӕнтӕ нӕ радтой, зӕгъгӕ. Кӕстӕрты бадты минӕвӕрттӕ сыкьатимӕ ӕрлӕууыдысты хистӕрты раз: «Фарн уӕм бадзурӕд, нӕ буц хистӕртӕ! Куыд нӕ сахуыр кодтат, афтӕмӕй хӕсджын стӕм нӕ хистӕртӕй, ӕмбӕлы нын нӕ хистӕрты сбуц кӕнын ӕмӕ ма нын бирӕ азты буцӕй фӕцӕрут! Уӕ кӕстӕртыл уӕ зӕрдӕ куыд никуы фӕхуда, уыцы амонд уӕ уӕд! Саккаг кӕнут нӕ нуазӕнтӕ!» Радтой ӕртӕ сыкьайы хистӕртӕм (ацы ран нуазӕнимӕ хай нӕ вӕййы). Хистӕр лӕугӕйӕ бирӕ фӕарфӕтӕ кодта, уый фӕстӕ ныззарыд. Сыстадысты бадты адӕм. Нуазыны зарӕгайстой кӕстӕртӕ, ӕмӕ нуазӕнтӕ тыхджын къухӕмдзӕгъдимӕ хистӕрты бадтӕй ахызтысты. Кӕстӕртӕ сӕ бынӕтты сбадтысты. Бадт кӕронмӕ хӕццӕ кӕны. Хистӕр кусарты рахиз хъус ралыг кодта. Йӕ ралыггӕнӕн ын ӕртӕ дихӕн кӕрддзӕф фӕкодта. Цӕхх ыл айзӕрста. Йӕ сыкъайы сӕрыл ӕй ӕрӕвӕрдта. Сыстад Фыццаг сӕр ӕмӕ кӕстӕртӕм дзуры: «О кӕстӕртӕ! Ӕгьдау ӕмӕ амондӕй ӕххӕст ут! Къӕрцхъус ӕмӕ хистӕртӕмхъусагӕй уӕд уӕ цард! Уӕ куыстӕй, Фӕлвӕра, Уацилла ӕмӕ Мыкалгабыры ӕххуысӕй, фосджын ӕмӕ бӕркадджын ут! Уӕ фыдбылыз сӕфт уӕд, уӕ амонд уӕлахиз». Лӕууӕгӕн арвыста кувӕггаг. Кӕстӕртӕ йӕ лӕугӕйӕ райстой. Хистӕртӕн арфӕ ракодтой. Кувӕггагӕй сахуыстбй (кӕнӕ йӕ банызтой). Лӕууӕг сыкьа айста ӕмӕ йӕ хистӕртӕм фӕхӕццӕ кодта. Кӕстӕртӕ хъус ӕртӕ дихы фӕкодтой ӕмӕ дзы ӕртӕ кӕстӕры сахуыстой. Бадты хистӕр лӕуджытӕн сӕр адих кӕнын кодта ӕмӕ йӕ афтӕмӕй дыууӕ уӕллаг фынгыл ӕрӕвӕрдтой. Къӕдзилӕн йӕ астӕухъӕд ныууагътой, иннӕ ӕркарстой ӕмӕ йӕ фынгтыл айуӕрстой. Бӕрзӕй хъулгай фӕдихтӕ кодтой ӕмӕ йӕ фынгтыл ӕрӕвӕрдтой. Хистӕр фӕсидт Фӕлвӕра ӕмӕ Уациллайы тыххӕй: «Нӕ быдыртӕ хорджын куыд уой, нӕ сӕрвӕттӕ - фосджын, нӕ хордӕттӕ -хорӕй дзаг, нӕ фосдӕттӕ - фосӕй, уыцы хорз нын ракӕнӕнт Фӕлвӕра ӕмӕУацилла». Хистӕртӕ сахуыстой сӕрымагъз ӕмӕ бӕрзӕйӕ, кӕстӕртӕ - къӕдзил, бӕрзӕй ӕмӕ сӕрӕй. Рӕгъ ацыд кӕронмӕ. Хистӕр бӕркад бафтыдта: «0 сыгъдӕг Мыкалгабыр, дӕ бирӕ бӕркӕдтӕй нын хай бакӕн. Нӕ кадавар зӕххытыл нӕ бӕстон бакуыстӕй цардӕфсӕст куыд уӕм, уыцы хорздзинад нын дӕ цӕст бауарзӕд. Нӕ фӕллой цинтӕ ӕмӕ куывдты куыд хардз кӕнӕм, ахӕм арфӕ нын ракӕн. Уӕ Цӕразонты Мыкалгабыр! Фыдбылызсафӕг ӕргом зӕд дӕ ӕмӕ, Цӕразонты куыд фервӕзын кодтай фыдбылызӕй, афтӕ не 'ппӕты фыдбылызтӕ дӕр фесаф! Уӕ буц куывддон адӕм! Алчи уӕ куывды хорзӕх йӕ хӕдзармӕ ахӕссӕд. Алкӕй хӕдзар дӕр уӕ бӕркадджын-амондджын уӕд!» Бӕркады рӕгъ цыд тагьд. Бирӕтӕ йӕ сӕ къухмӕ нал истой. Хистӕры бӕркадбафтыд нымад уыдис ӕгыъӕдыл. Лӕууӕг ма хистӕртӕм радта сыкьатӕ, бадты адӕм сыстадысты. Сидт рацыд Фӕндагсар ӕмӕ Къӕсӕры Уастырджийы тыххӕй. Куывдгӕнӕг, куывддон фысым ӕмӕ сыхӕн арфӕтӕ ракодтой ӕмӕ алчи йӕ фӕрныг хӕдзармӕ фӕцыд. Мыггаджы куывд Хозитӕ рацыдысты Уӕлладжыры комы Дӕйыхъӕуӕй. ОсБӕгъатыры фырт - Сидӕмон, уый фырт - Хъази, Хъазийы фырт Фатта, Фаттайы фырт Боццийы лӕппу - Хози. Иуартон уыдис Боко, Биджел, Габе, Слан, Тбо ӕмӕ Цихиимӕ. Ирон фынджы ӕгъдӕуттӕ XV ӕнусы балыгъд Уӕлладжыры комы тӕккӕ рӕбинагдӕр хъӕу- Зругмӕ. Йӕ цӕуӕт: Хестан, уымӕй - Арбат, уымӕй - Дзокко, Дзоккойӕ - Хъулба, ӕмӕ уыдоны зӕнӕг: Арбаты фырттӕ - Херхес, Тъӕри ӕмӕ Хъази; Дзоккойы фырттӕ - Г апа ӕмӕ Топер; Хъулбайы фырттӕ - Отто, Яман ӕмӕ Быби. Сӕ хъӕу схуыдтой Хозитыхъӕу. Фӕстӕдӕр, куыд иннӕ мыггӕгтӕ, афтӕ Хозитӕй дӕр чидӕртӕ сӕхи айстой Хуссар Ирыстонмӕ, Лабӕмӕ, Мӕздӕгмӕ, Елхотмӕ. 1935 азы Зруджы иннӕ цӕрджытӕ Бирӕгътӕ, Таугазтӕ, Козатӕ, Хаситӕ, Зазитӕ ӕмӕ Гусалтимӕ Хозитӕ дӕр ралыгьдысты Рассветмӕ. Диссаджы ком баззад ӕдзӕрӕгӕй. Хозиты мыггаг ныппырх алы рӕтты. Йӕ адӕм ферох кодтой, сӕ фыдӕлты кадхӕссӕг ӕгъдӕуттимӕ, ӕфсымӕрдзинад дӕр. Скуынӕг ис мыггаджы тых. Бахъуыд куывд скӕнын ӕмӕ уырдӕм ӕрхонын мыггаджы кадхӕссӕг адӕмы. Мыггаджы буц хистӕртӕ ӕмӕ кадылмӕлӕг кӕстӕртӕ ӕрӕмбӕрд сты Дзӕуджыхъӕуы фӕлладуадзӕн парны ӕмӕ сӕ фӕндӕттӕ байу кодтой - се 'фсымӕртӕм хонджытӕ арвыстой алы рӕттӕм: Цхинвалмӕ, Дзаумӕ, Ленингормӕ, Абревимӕ, Тбилисмӕ, Лабӕмӕ, Алагирмӕ, Елхотмӕ, Мызурмӕ, Сунжӕмӕ, Ногирмӕ, Рассветмӕ, Кировыхъӕумӕ, Октябрыхъӕумӕ, Заводты поселокмӕ, Беслӕнмӕ. Ныффыстой фыстӕджытӕ Ростовмӕ, Волгоградмӕ, Мӕскуымӕ, Норильскмӕ. Куывды бон снысан кодтой: хуыцаубон, 1991 азы 18 август. Куывды бынат дӕр сын бӕлвырдгонд уыд: Дзӕуджыхъӕуы Ной Буачидзейы уынджы 199 хӕдзар. Сфидар кодтой куывды пълан ахӕм уагӕвӕрдимӕ: 1. Иумӕйаг уынаффӕгӕнӕг - Федя. Бадты хистӕр - Барис. Мысайнӕгтӕ ӕмбырдгӕнджытӕ- Андрей, Мӕирбег, Цепка. Кусарт акӕнын, йе сцӕттӕ ӕмӕ бахардз кӕныны хьуыддаг- Марклен, Эльбрус, Алымбег, Будзи ӕмӕ Хъазыбег; хойраг сцӕттӕ кӕнын - Оля, Зинӕ, Лидӕ; уазал хӕринӕгтӕ ӕмӕ халсӕрттӕ - Рифӕ, Дзифӕ ӕмӕ Беллӕ; фынгӕвӕрджытӕ - Зӕирӕ, Сафиат ӕмӕ Мисурӕт; суг ӕмӕ алыхуызон нуазинӕгтӕ - Хасан, Павлик ӕмӕ Зауырбег. 2. Куывды бон бадты адӕмӕн Хозиты мыггагмӕ цины бонтӕ ӕмӕ зианы кӕндтӕн цавӕр ӕгъдау уыди, уый тыххӕй радзурдзӕн Барис; Хуссар Ирыстоны куыд ӕрцардысты, уый тыххӕй - Георги; Лабӕйы куыд ӕрцардысты, уый тыххӕй - Федыр; мыггаджы равзӕрды тыххӕй - Федя. Уынаффӕты фӕстӕ Хъазыбег сыстади ӕмӕ загъта: «Ӕртӕ азы размӕ мӕ рӕуӕд куы райгуырди, уӕд ыл мӕ цӕст ахастон: йӕ зо Фыццаг сӕр ныхыл -урс стъӕлф, йӕ бырынчъытӕ, йӕ дыууӕ раззаг къахы ӕмӕ йӕ къудийы алгь дӕр - афтӕ. Уыцы фондз урс тӕппимӕ йӕ ныр ӕртӕ азы хӕссын фосы холлаг ӕмӕ бинонты хӕринагӕй. Сывӕллӕттӕ йыл сӕхи ирхӕфсынцсе 'мгары хуызӕн. Нӕ мыггагхохы цардысты фондз дзуары ӕхсӕн - Майрӕм, Мыкалгабыр, Уастырджи, Реком ӕмӕ Ходыхуым. Уыцы фондз дзуары номыл ӕй нывондӕн лӕвар кӕнын мыггаджы куывдӕн». Хистӕртӕ йын бузныгзагьтой, арфӕ йын ракодтой. Фӕсивӕдӕй алчи йӕхимӕ хонӕджы хӕстӕ райста. Куывды рӕстӕг горӕты цӕрджытӕй чи цал лӕгӕн фӕуьщзӕн фысым, уый хыгъд дӕр нӕ нӕ ферох. Хистӕртӕ скуывтой хуынтӕй. «Оммен, Хуыцау!» айзӕлыд парчы. Фесты куывдмӕ цӕттӕгӕнӕн бонтӕ. Ралӕууыд куывды бон. Фӕсивӕдӕй алчи боны срухсимӕ бавнӕлдта йӕ хӕстӕ ӕххӕст кӕнынмӕ. Сылгоймӕгтӕ худӕндзастӕй цӕттӕ кодтой алыхуызон хӕринӕггӕ. Бирӕтӕ семӕ ӕрхастой цӕттӕ хӕринӕгтӕ дӕр. Дзидзайы хусы смаг анхьӕвзта уӕлдӕфы. Кӕрт адӕмӕй байдзаг. Уалынджы кӕртмӕ ӕрбазылдысты стыр автобус ӕмӕ цалдӕр рог машинӕйы. Ӕнӕзонгӕ адӕм сӕ рахызтысты. Нӕ хуссайраг ӕфсымӕртӕ, зӕгьгӕ, райхьуыстысты цины ныхӕстӕ. Къухистытӕн, хъӕбыстӕн, пъатӕн ӕмӕ цинтӕн кӕрон нал уыдис. Уалынмӕ фӕзындысты лабӕйаг, волгоградаг, мӕскуыйаг ӕмӕ норильскагХозитӕ дӕр. Сбирӕ сты кӕрӕдзийыл цингӕнӕг ӕфсымӕртӕ. Алыксандр къамисӕнимӕ зылди сӕ алыварс ӕмӕ сын иста сӕ хуызтӕ. Хуссайраг лӕппутӕ сӕ машинӕйӕ райстой ӕнӕхъӕнӕй фых тохьыл ӕмӕ сӕны боцкьатӕ. Дисгӕнгӕ сӕ айстой кьӕбицы хицӕуттӕ. Дӕргьӕй-дӕргьмӕ агьуысты фынгтӕ алцыппӕтӕй дӕр цӕттӕ уыдысты, ӕмӕ сыл Хозитӕ, сӕ историйы фыццаг хатт, иумӕ ӕрбадтысты дывӕрсыгӕй. ...Ӕмбисӕй дӕлӕмӕ дыууӕрдыгӕй дӕр чызджытӕ ӕмӕ лӕппутӕ бадынц иумӕ. Фынгты ныхмӕ цӕхгӕрмӕ ӕвӕрд даргь фынгыл рӕгъӕй бадынц мыггаджы хистӕртӕ. Сӕ разы астӕуӕй, тымбыл фынгыл, ӕвӕрд ис ӕртӕ сӕры, сӕ цинхӕссӕг рахиз хъустӕ - гом, галиу хъустӕ - ӕмбӕрзт бӕрзӕйтӕй. Хистӕрты фынгыл ӕртӕ уӕливыхы, сӕ былтӕ Хуыцаумӕ зынынц, афтӕмӕй. Сӕ сӕрыл - рахиз базыг, физонӕг фондз карстӕй, гал ы рахиз фарсӕй ӕртӕ фӕрсчы артмӕ бадардӕй. Уӕхстыты кӕрӕттӕ сты ӕртӕтигъӕттӕ. Хистӕры раз - бӕгӕныйы кӕхц. Алы ӕртӕ лӕгӕн - иумӕ фынг: ӕртӕ кӕрдзыны ӕмӕ ӕртӕ дзидзайы хайы кусарты алы уӕнгтӕй. Ирон фынджы ӕгъдӕуттӕ Хистӕрты хӕйттимӕ - уӕн (фӕрсынӕн), фӕрсчы хӕйттӕ - нуазӕнтӕн, ӕвзаджы хай - буцдӕрӕн. Алы фынддӕс лӕгӕн дӕр хицӕн лӕууӕг. Алкӕмӕ дӕр дзы - ӕртӕ сыкьайы. Дзагдар бады бадты кӕрон, йӕ разы - арахъ ӕмӕ бӕгӕныйы дурынтӕ. Йӕ цуры -агуывзӕтӕ, сыкьатӕ ӕмӕ кьози. Сыстад бадты хистӕр - Барис: «Абон Хозиты мыггагӕн у стыр бон. Хуссарӕй, Цӕгатӕй, дард горӕттӕй ӕмӕ бӕстӕтӕй ӕрӕмбырд мыггаг кӕрӕдзи фенынмӕ, кӕрӕдзи базонынмӕ, нӕ фыдӕлты хорз ӕгъдӕуттыл адзурынмӕ, нӕ зӕрдыл сӕ ӕрлӕууын кӕнынмӕ ӕмӕ уыцы хъуыддаг хорзӕй нӕ кьухы бафтӕд. Ирон адӕммӕ цыдӕриддӕр хорздзинадӕй уыдис, уыдонӕй Хозиты мыггаг уыдис хайджын. Нӕ сыхаг хъӕутӕ хуымӕтӕджы нӕ хуыдтой нӕ мыггаджы ӕмдзырд Хози. Нӕ мыггагӕй дыууӕ лӕджы кӕрӕдзимӕ зул ныхас никуы скодтой - нӕдӕр зӕххы, нӕдӕр знаггады сӕрыл. Кусӕнгарз ӕмӕ сын кусӕгфосуӕрст никуы уыдысты. Йӕ бинойнагӕй ахицӕн уӕвын никуы ними бафӕлвӕрдта. Нозтджынӕй йӕхи никуы ними равдыста. Фынгыл алчи йӕхи дарын зыдта. Тамакодымӕг нӕм нӕ уыди, ныр дӕр бирӕ не сты. Абон ӕз нӕ мыггаджы кӕстӕртӕй дӕн сӕрыстыр. Нӕй нӕм наркомантӕ, давджытӕ, гуыбындзӕлтӕ, магусатӕ. Ис нӕм хорз лӕгтӕ-ахуыргӕндтӕ, фысджытӕ, сгуыхтхӕстонтӕ. Уӕ фыдӕлты ӕгьдауджын фӕндагыл уӕ Уастырджи фӕндараст фӕкӕнӕд! Абоны бадт у хивдисӕн ӕмӕ ӕгдӕуттыл ахуыргӕнӕн ӕмӕ уе 'ппӕты кьухы дӕр ӕнтыстджынӕй бафтӕд! Ныр та уал нӕ бадты кой бакӕнӕм», - систа рахиз кьухӕй базыг, цӕххы йӕ атылдта. Дыккаг хистӕр райста сыкъа, систа физонӕг. Ӕртыккаг хистӕр дӕр райста сыкьа, систа физонӕг. Адӕм сыстадысты, систой сӕ худтӕ, рахиз кьухтӕ галиутыл ӕвӕрдӕй сӕ армытъӕпӕнтӕ дарынц Хуыцаумӕ. Райхьуыст та бадты хистӕры хъӕлӕс: «Хозитӕ сӕ фыццаг сидт кодтой Стыр Хуыцау ӕмӕ Уастырджийы тыххӕй ӕмӕ уӕ сӕ хорзӕх уӕд!» «Оммен, Хуыцау!» «Ӕртӕ нывондӕй сӕм кувӕм, ӕртӕсӕдӕ хорзы нын ракӕнӕнт!» «Оммен, Хуыцау!» «Нӕ кувинӕгтӕ сын барст фӕуӕнт! «Оммен, Хуыцау!» «Нӕ фыдӕлты фарн нын сӕфын ма бауадзӕнт!» «Оммен, Хуыцау!» «Нӕ кӕстӕрты нын кад ӕмӕ ӕгъдауылхӕст фӕкӕнӕнт!» «Оммен, Хуыцау!» Фыццаг сӕр «Чырысти уӕларвмӕ цы дзуарӕфтыдӕй схӕццӕ, уыцы дзуарӕфтыды уӕнт сӕ фӕндӕгтӕ! Уӕларвон зӕдтӕ ӕмӕ зӕххон кувӕндӕтты уазӕг уӕнт!» «Оммен, Хуыцау!» Уыйадыл бадты хистӕр бӕгӕныйы кӕхц алӕвӕрдта лӕууӕгмӕ, базыг ӕрбайста рахиз кьухмӕ, ӕрӕвӕрдта йӕ уӕллаг уӕливыхыл ӕмӕ ӕртӕ кувӕггаджы арвыста бадты кӕстӕртӕм. Лӕуджытӕ та фынгыл ногӕй ӕрӕвӕрдтой ӕртыккагуӕливых. Скуывта дыккаг хистӕр, оммен загъта бадты хистӕры куывдтытыл: «Нӕ кӕстӕртӕ басгуыхӕнт ирон ӕгьдӕуттӕ ӕмӕ лӕгдзинадӕвдисӕн бынӕтты! Сӕ фыдӕлты амондӕй сӕхи амонд фылдӕр ӕмӕ тыхджындӕр уӕд!» Кувӕггаг алӕвӕрдта. Скуывта ӕртыккаг хистӕр: «Нӕ хистӕрты рӕсугьд куывдтытӕ ӕмӕ уыл арфӕтӕ хорзӕй ӕрцӕуӕнт, нӕ домбай кӕстӕртӕ! Нӕ фыдӕлтӕ цы фондз дзуары бын цардысты, уыдон уын Стыр Хуыцауимӕ ӕххуысгӕнӕгуӕнт нӕ фыдӕлты фарн ӕмӕ ӕгъдӕуттӕ бӕрзӕндты хӕссынӕн!» Кувӕггаг сыкьа ӕмӕ фарсы физонӕг алӕвӕрдта хистӕрты бадты кӕстӕртӕм. Уыдон арфӕ ракодтой, кувӕггагӕй сахуыстой. Базыг баззад кӕстӕртӕн, физонджытӕ лӕуджытӕ фынгтыл айуӕрстой, ӕртӕ фӕрсчы та ӕртӕ дихӕй ӕрӕвӕрдтой хистӕрты фынгтыл. Хистӕртӕн фынгтӕ ӕркодтой лӕггадгӕнӕг кӕстӕртӕ, сылгоймӕгтӕн - чындзытӕ ӕмӕ чызджытӕ. Рӕгъ цӕуы Стыр Хуыцау ӕмӕ Уастырджийы тыххӕй - арахъ ӕмӕ бӕгӕныйӕ. Алчи аходы. Хистӕр райста сыкьа ӕмӕ сыстад: «Сидын уӕм Майрӕм ӕмӕ Мыкалгабыры тыххӕй. Уыдон уыдысты нӕ фыдӕлты кадджын зӕдтӕ. Сӕ быны хъӕрныхас ничи кодта. Сылгоймӕгтӕ сӕ рӕзты цӕугӕйӕ дӕр зул кьахдзӕфӕй сӕхи хъахъӕдтой. Мыкалгабыры ном дзургӕ дӕр нӕ кодтой. Хуыдтой йӕ Бӕрзондылбадӕг. Дыууӕ къуырийы фӕстӕ, 28 августы, ӕртыццӕджы, уыдзысты Майрӕмтӕ. Уыцы бон Зругмӕ, нӕ фыдӕлты уӕзӕгмӕ алы рӕттӕй цыдысты куывды. Алчи хаста ӕртӕ кӕрдзыны, физонӕг, бӕгӕны, арахъ. Мысайнӕгтӕ ӕвӕрынмӕ куывддоны размӕ цыдысты бӕгьӕввадӕй. Сылгоймӕгтӕй иутӕ Мады-Майрӕмӕй куырдтой лӕппутӕ, иннӕтӕ та - зӕнӕг. Майрӕмы Уӕзӕг уыди цӕлы, зарды, симды, кафты ӕмӕ алыхуызон хъӕзтыты мидӕг лӕгдзинадӕвдисӕн ӕмӕ ӕгъдӕуттӕзонӕн бынат. Йӕ бон уыл дзӕбӕхӕй ӕрцӕуӕд! Мах не 3 Хозиты Ф. Ирон фынджы ӕгъдӕутгӕ ’ппӕт дӕр стӕм Мады-Майрӕмы фӕдонтӕ ӕмӕ нӕ йӕ хорзӕх уӕд! Омменгӕнӕг кӕстӕртӕй уӕ алкӕй хӕдзар дӕр ӕфсӕст уӕд! Бынтон кадджын нӕм уыди Мыкалгабыры бӕрӕгбон. Кодтам ӕй Куадзӕны фӕстӕ цыппӕрӕмы. Фыццаг банай кӕрийы сӕрӕй чызджы рауагьд арахъы сӕр, фыццаграйгуырд нывонд нӕл уӕрыччы рахиз фарсы ӕртӕ фӕрсчы ӕмӕ ӕнӕлӕг сылгоймаджы конд ӕртӕ уӕливыхы, -уыдон уыдысты йӕ кувинӕггӕ ӕмӕ сӕ алчи йӕ дыууӕ куывддонимӕ ӕрвыста дзуары бынмӕ. Скувыны рӕстӕг уыдис боны ӕрбарухсы. Уӕдмӕ-иу куывддонтӕ сӕмбырд сты Мыкалгабыры бӕрзонд цъуппы раз уӕлвӕзы. Йӕ бонтӕ йын хорзӕй ӕййафут! Мыкалгабыр у фыдбылызсафӕг, амондхӕссӕг ӕмӕ бӕркаддӕттӕг зӕд ӕмӕ уӕ йӕ хорзӕх уӕд! Алкӕмӕн дӕр уӕ йӕ амонд тыхджын куыд уа, йӕ фыдбылыз - сӕфт, ахӕм арфӕ уын ракӕнӕд! Ныр та сидты бар - Георгийӕн». «Мах, Хуссар Ирыстон ӕмӕ Гуырдзыйы алы рӕттӕй ӕрцӕуӕг Хозитӕ, ӕвддӕсӕм ӕнусӕй фӕстӕмӕ цӕрӕм нӕ цӕгатаг ӕфсымӕртӕй дӕр ӕмӕ нӕ кӕрӕдзийӕ дӕр иппӕрдӕй. Уӕддӕр ма мах, Абревийыхъӕуы чи цӕры, уыдон стӕм нудӕс хӕдзары ӕмӕ нын уый, иннӕтимӕ абаргӕйӕ, нӕ уавӕр иучысыл ӕнцондӕр кӕны. Ис нӕм скьола, директор ын дӕн ӕз мӕхӕдӕг. Совхозы хицау дӕр у нӕхи лӕппу. Цӕрӕм иу бинонтау ӕнгомӕй. Кусӕм ӕмхуызонӕй. Ӕмбӕлӕм, нӕ мыггагӕй ӕндӕр рӕтты чи цӕры, уыдонимӕ дӕр. Уӕлдай арӕхдӕр-Тбилис ӕмӕ Цхинвалы цӕрджытимӕ. Абон, ацы куывды руаджы, райгуырдыстӕм ногӕй, ракастыстӕм нӕ цӕстытӕй ӕмӕ федтам нӕ диссаджы ӕфсымӕрты - ӕгъдауджын хистӕртӕ ӕмӕ уӕнгджын, кондджын, рӕсугъд ӕмӕ цӕрдхуыз кӕстӕрты. Ацы куывд чи бацӕттӕ кодта, махмӕ ӕртӕ хатты хонӕг чи ацыд, уыцы ӕртӕ лӕппуйы, Лабӕйӕ райдай ӕмӕ Ирыстоны алы хъӕутыл хонӕг чи фӕзылд, телтӕ ӕмӕ писмотӕй дард рӕттӕй не 'фсымӕрты чи ’рхуыдта, абон дӕр нын ацы ран рӕсугъдӕй чи лӕггад кӕны, уыцы кӕстӕртимӕ иумӕ не ’ппӕт кӕстӕрты - чызгӕйлӕппуйӕ - цӕрӕнбон дӕр бирӕ фӕуӕд! Уӕ Стыр Хуыцау! Уӕ тӕхгӕ-нӕргӕ Уастырджи! Уӕ хӕхты зӕдтӕ ӕмӕ фыдӕлты кувӕндӕттӕ! Нӕ кӕстӕртӕ-уе уазӕг! Сӕ фыдӕлты кад ӕмӕ сын намыс сӕфын ма бауадзут!» Сыкъайы сӕрыл-фӕрсчы хай, афтӕмӕй кӕстӕртӕн арвыста нуазӕн. Сыстадысты кӕстӕртӕ ӕмӕ арфӕ ракодтой хистӕртӕн. Чидӕр систа зарӕг, айстой йӕ иннӕтӕ. Бамбал ын сты ирон фӕндыры зӕлтӕ. Афтӕмӕй рӕгъ кӕронмӕ ахӕццӕ хъӕлдзӕгӕй. Фыццаг сӕр Сӕ диссаджы цӕрдӕг ӕмӕ рӕсугъд кафтӕй бадты адӕмы бабуц кодтой хуссарӕй ӕрцӕуӕг гыццыл чызг ӕмӕ лӕппу. Къамисӕг дӕр йӕ куыст кӕны. Хистӕртӕ арвыстой нуазӕнтӕ хойрагцӕттӕгӕнӕг ӕфсинтӕн: иу хайимӕ - ӕртӕ агуывзӕйы. Фӕдзырдтой лӕггадгӕнӕг кӕстӕртӕм дӕр ӕмӕ сын кады нуазӕнтӕ радтой: «Лӕггад кӕнын ӕмӕ ӕгьдауджын уӕвын сты адӕймаджы хуыздӕр миниуджытӕ ӕмӕ сӕ абон хорзӕй ӕвдисут. Бантысӕнт уын уӕ дарддӕры царды ноджы хуыздӕрӕй». Мыггаджы рӕсугъд фембӕлды фӕтк дарддӕр йӕ кӕнон кодта. Хистӕр сыстад: «Мах разы стӕм нӕ кӕстӕртӕй, сӕ уӕздан бадт ӕмӕ ӕгъдауӕй. Ныр та уе ’ппӕт дӕр фӕйнӕ кафты акӕнут. Кӕрӕдзи хуыздӕр базонут. Сахаты фӕстӕ та уӕ бынӕттӕ бацагурут. Мах дӕр уемӕ нӕ къамтӕ сисдзыстӕм. Уыдон фидӕны фӕлтӕры ӕхсызгон хъӕудзысты». Стынг и хъазт, раивта симдмӕ. Хозитӕ зӕрондӕй-ногӕй ӕнгом ӕрхӕцыдысты ӕмӕ нӕртон симд дардыл ӕрзылди. Фӕндыры рӕсугьд хъӕлӕс ӕмӕ кьухты фӕлмӕн ӕмдзӕгъдмӕ кафджыты къӕхтӕ зӕххыл дӕр нал хӕцыдысты. Сахаты фӕстӕ та фынгыл алчи йӕ бынат ӕрцахста. Хистӕр фӕсидыны бар радта лабӕйагХозиты хистӕр Федырӕн. Федыр сыстад: «Хозитӕ цалдӕр хӕдзарӕй 1870 азы алыгъдысты Лабӕмӕ. Уыдис нӕм хорз фӕсивӕд. Зруг ӕмӕ Нарӕй ралидзӕг мыггӕгтимӕ иумӕ хӕларӕй фӕцардыстӕм, афтӕ - Хъӕрӕсейы адӕмтимӕ дӕр. Нӕ мыггаджы фӕсивӕдӕй бирӕтӕ нал сыздӕхтысты хӕсты быдырӕй. Фӕнды мӕ уыдон ном ссарын... Уӕ Хуыцау, де сфӕлдыст адӕмы ’хсӕн нӕ мыггаг тыхджын, амондджын ӕмӕ ӕгьдауджынӕй куыд цӕра, ахӕм арфӕ нын ракӕн! Нӕ мыггаджы цӕрӕнбон баназӕм лӕугӕйӕ». Рӕгъ ахӕццӕ кӕронмӕ. Адӕм ӕрбадтысты. Хистӕр сыстад сыкьаимӕ: «Абон нӕ мыггаг цы рӕсугъд бадт фӕкодта, уый нын цардыхос фӕуӕд. Нӕ кӕстӕртӕ ирон адӕмы ’хсӕн сӕхи фӕзминагӕй куыд ӕвдисой, алчи дӕр дзы йӕ фыдӕй лӕгдӕр куыд разына, йӕ фыдӕлты кад дӕлӕмӕ куыд ничи ӕруадза, куыстуарзон ӕмӕ ӕнтыстджынӕй куыд цӕрой, ахӕм арфӕ нын ракӕнӕнт нӕ фыдӕлты зӕдтӕ! Ныр та, рӕгъ ахӕццӕйы фӕстӕ, ӕхсӕвы иуӕндӕс сахатмӕ - кафгӕ, заргӕ ӕмӕ ныхӕстӕ. Рӕсугьд изӕр ӕмӕ хорз ӕхсӕв арвитут. Райсом дӕс сахатыл - нӕ бадты райдайӕн». Ирон фынджы ӕгьдӕуттӕ Горӕты цӕрджытӕй алчи ӕхсӕвиуатмӕ ӕмбырд кӕны йӕ хуссайраг, лабӕйаг ӕмӕ ӕндӕр дард рӕттӕй ӕрцӕуӕг ӕфсымӕртӕ ӕмӕ хоты. Райсомӕй, мыггаг куыд ӕмбырд кодтой, афтӕ сӕрмагонд журналы алчи фыссын кодта йӕ адрис ӕмӕ телефоны номыр. Фӕфыстой кӕрӕдзийы адристӕ ӕмӕ гуырӕн бонтӕ дӕр. Горӕт базоныны тыххӕй уазджытӕн арӕзт ӕрцыд экскурси. Куывды дыккаг бон хистӕр ныхасы бар радта уынаффӕгӕнӕг Федяйӕн. Уый загьта: «Нӕ мыггагӕн знон ӕмӕ абон сты историон бонтӕ. Хъусгӕ цы кодтам, уымӕй уӕлдай зонгӕ нӕ кодтам кӕрӕдзи. Нӕ куывд кӕд зынцӕттӕгӕнӕн уыдис (дыууӕ мӕйы дӕргъы йыл алы бон дӕр хъуыди кусын), уӕддӕр йӕ нысан пъланмӕ гӕсгӕ ӕххӕстгонд ӕрцыди. Нӕ фӕсивӕд хуыздӕр базыдтой кӕрӕдзийы арӕхстдзинад, фынджы ӕгьдӕуттӕ ӕмӕ сӕ цӕттӕдзинад. Знон нӕ хистӕрты ныхӕсты алы дзырд дӕр арӕзт уыди афтӕ, цӕмӕй фӕсивӕд зоной сӕ фыдӕлты ӕгъдӕуттӕ. Уый сын уыди стыр скьола ӕмӕ йӕ каст фесты ӕнтыстджынӕй. Абон, хистӕрты мысинӕгтӕм хъусгӕйӕ, уыцы зонындзинӕдтыл ноджыдӕр бафтдзӕн». Федя радзырдта Хозиты мыггаджы равзӕрд, сӕ зынгӕ лӕгтӕ, сӕ цӕрӕн бӕстӕ, сӕ уазӕгуарзондзинад, сӕ кувӕндӕттӕ, сӕ цин ӕмӕ зианы ӕгьдӕутты тыххӕй. Уый фӕстӕ хистӕртӕ райстой сӕ сыкьатӕ. Бадты хистӕр сыстади: «Уӕ нӕ фыдӕлты зӕдтӕ! Уӕ нӕ бӕрзонд хӕхты кувӕндӕттӕ! Уӕ стыр ӕххуыс ӕмӕ уӕ бирӕ арфӕтӕй хай бакӕнут ацы куывддон адӕмӕн! Къасарайы Мыкалгабыр, Ныхасы Бӕрзонд Уастырджи, Хетӕджыдзуар, Тӕтӕртупп! Ацы куывдмӕ уӕ бынты цы куывддонтӕ сӕмбӕлд, уыдоны уӕ хорзӕхимӕ сӕ хӕдзӕрттыл дзӕбӕхӕй сӕмбӕлын кӕнут! Горӕты Уастырджи ӕмӕ Ног дзуар! Рагӕй нырмӕ хорзӕн кӕй куывд айстат, уый ӕмбал мах дӕр фӕкӕнут!» Рӕгь ахӕццӕ кӕронмӕ. Кӕстӕртӕ сасир ӕмӕ фондз сыкьаимӕ ӕрлӕууыдысты хистӕрты раз. Радтой хистӕртӕм сыкъатӕ. Бадты хистӕр бамбарын кодта, нӕ фыдӕлтӕ Джеуӕргуыба ӕмӕ чызгӕрвысты кӕй кодтой Хози-рухсаджы рӕгъ: «Стыр ӕхсызгонӕй ӕххӕст кӕнын кӕстӕрты фӕндон. Хози, Хестан, Арбат, Дзокко ӕмӕ Хъулба рухсаг уӕнт!» Сыстадысты бадты адӕм. Кӕстӕртӕ ӕмхуызонӕй ныззарыдысты: «Хози - рухсаг, Хестан - рухсаг, ой, рухсаг-рухсаг-рухсаг! Арбатрухсаг, Дзокко - рухсаг, Хъулба - рухсаг, ой, рухсаг-рухсаг-рухсаг!» Хистӕр сыкьа равдӕлон кодта ӕмӕ йӕ сасирмӕ баппӕрста. Дыккаг ӕмӕ ӕртыккаг хистӕртӕ дӕр - афтӕ. Фыццаг сӕр Зард не ’нцайы, ӕмдзӕгъд фӕтынгдӕр. Валодя сыкьа раппӕрста ӕрдӕгнозтӕй. Кӕстӕртӕ ныххор-хор кодтой ӕмӕ йӕ фӕивар кодтой. Рӕгь ахызт хистӕрты бадтӕй ӕмӕ банцад. Кӕрдзынгӕнӕг ӕфсинтӕ ӕрбахастой сӕ нуазӕнтӕ бадты адӕм ӕмӕ уазӕг сылгоймӕгтӕн. Кӕстӕртӕ ӕрлӕууыдысты хистӕрты раз ӕмӕ сӕм радтой нуазӕнтӕ. Ныззарыдысты хистӕртӕ. Нуазыны зард ӕмӕ къухӕмдзӕгъдимӕ хистӕртӕ банызтой нуазӕнтӕ. Уый фӕстӕ хистӕр бар радта, цӕмӕй, кӕй фӕнды сылгоймӕгтӕй, уыдон сӕ мысинӕгтӕ радзурой. Цымыдисаг рауадысты: «Ӕз чындзы куы ӕрцыдтӕн, уӕд дыууӕ ӕхсӕвы мӕ уаты кьуымы фӕлӕууыдтӕн сӕгъы цармыл. Ӕхсӕвӕй-бонӕй фӕсивӕды кафт нӕ банцад ӕмӕ мын уый тых лӕвӕрдта. Ӕртыккаг ӕхсӕв бонысрухсмӕ хъуамӕ уынгтӕ ныммарзтаин. Мӕ ацыдмӕ сӕ сыхы чызджытӕ марзтфесты, сыхӕгтӕ та мӕнӕй раппӕлыдысты»; «Ӕз-иу дон куы ӕрбацӕйхастон, уӕд-иу ныхасы зӕронд лӕгтӕ сыстадысты. Ӕз-иу сын мӕ сӕрӕй акуывтон ӕмӕ-иу ӕнцад лӕууыдтӕн. Лӕгтӕ-иу куы ӕрбадтысты, уӕд-иу ӕз дӕр ацыдтӕн»; «Гомзӕнг ӕмӕ гомцонгӕй, ӕнӕ сӕрбӕттӕн ӕмӕ уаты дзабырты нӕлгоймӕгты размӕ ничи цыди. Хъӕрӕй дзурын ӕмӕ уынджы доны бедраимӕ бирӕ лӕууын не 'мбӕлди»; «Уӕздан хистӕртӕм уайсадын сылгоймагӕн кады хӕс уыди. Хистӕры фӕндаг алыг кӕнын худинаг уыди. Амбӕлӕг адӕймаджы рахиз фӕрсты ахизын нӕ фӕтчыди»; «Сабатизӕр ӕмӕ авдӕнбӕттӕнмӕ цӕуын нӕлгоймагӕн ӕгад уыди. Иумӕйаг фынгыл хи бафсадын худинаг уыди. Кусарт кӕнын ӕмӕ суг сӕттын нӕ зонын худинаг уыди. Ахӕмтӕн чызг ничи лӕвӕрдта. Кафын чи нӕ зыдта ӕмӕ дзыкку кӕмӕн нӕ уыди, уыцы чызгмӕ минӕвар ничи куымдта»; «Фӕндырдзӕгьдӕг ӕмӕ даргьдзыкку чызг кадджын уыди. Нуазаг ӕмӕ тамакодымӕг лӕппуйӕн минӕвар ничи куымдта. Лӕппу-иу йӕ фыды цур нӕ бадти»; «Лӕппу уырдыглӕугӕйӕ ахуыр кодта ирон ӕгъдӕуттыл. Ӕртындӕсаздзыдӕй карста хос, уӕдма та хызта уӕрыччытӕ, фос. Хӕцыд галы сӕрыл, скьӕрдта уӕййаг стурты...» Цӕуы Фӕлвӕра ӕмӕ Уациллайы рӕгъ. Хистӕр ралыг кӕнын кодта галы сӕры рахиз хъус, ӕртӕ саджилӕй йӕ сыкьайыл ӕрӕвӕрдта ӕмӕ йӕ арвыста кӕстӕртӕм. Лӕуджытӕ дыууӕ иннӕ кусарты сӕртӕ ӕмӕ фӕхсын скарстой ӕмӕ сӕ бӕрзӕйтимӕ фынгтыл айуӕрстой. Галы сӕр ӕмӕ бӕрзӕй ныууагьтой сыхы хистӕртӕн. Ирон фынджы ӕгъдӕуттӕ Куры хистӕр: «Уӕ бӕрзонд Мыкалгабыр! Нӕ абоны куывд куыд бӕркадджын у, не ’ппӕт куывдтэе дӕр афтӕ бӕркадджын куыд уой, ахӕм арфӕ нын ракӕн!» Айзӕлыди: «Оммен, Хуыцау!» Ахӕццӕ рӕгь. Куывддонтӕн байуӕрстой лӕвӕрттӕ: хистӕртӕн - хӕдӕттӕ, ацӕргӕ сылгоймӕгтӕн - кьабайӕгтӕ, чындзытӕн - сӕрбӕттӕнтӕ, чызджытӕ ӕмӕ лӕппутӕн - цъындатӕ, носкитӕ ӕмӕ фын-. дзыкӕлмӕрзӕнтӕ. Алкӕмӕн дӕр дзы радтой къамтӕ ӕмӕ мыггаджы равзӕрд (генеалоги) ӕвдисӕг гӕххӕтт. Хуссайраг куывддонтӕ къухистытӕ ӕмӕ хъӕбысты фӕстӕ сбадтысты машинӕты, сӕ разӕй рог машинӕйы - бынӕттон фондз лӕппуйы. Уазджытӕн семӕ нывӕрдтой ӕртӕ кӕрдзыны, галы сгуы ӕмӕ арахъ- Хетӕджы бынмӕ, ӕртӕ кӕрдзыны, фысы фарс ӕмӕ арахъ - Ныхасы бынмӕ, ӕртӕ кӕрдзыны, базыг ӕмӕ бӕгӕны - Къасарайы Мыкалгабыры бынмӕ. Машинӕты уастӕй ма иу хатт хӕрзбон загьтой ӕмӕ афӕндарастсты. Нӕ кӕстӕртӕ сӕ Ручъы тъунелӕй ахизын кодтой ӕмӕ фӕстӕмӕ раздӕхтысты. Куывды фӕстӕ сарӕх сты писмотӕ, телтӕ, бӕрӕгбонтӕ ӕмӕ гуырӕнбонты арфӕтимӕ. Зиантӕ ӕмӕ цины хъуыддӕгтӕм ӕмхуызонӕй цӕуын райдыдтой. Мыггаджы ӕфсымӕрдзинад фидарӕйфидардӕр кӕны. Нӕ зӕйласт ӕфсымӕрыл иууылдӕр скодтой мӕрдон дарӕс. Сарӕзтой йын зынаргь кьубо ӕмӕ йӕ Цхинвалӕй Кировыхъӕумӕ ӕрхӕццӕ кодтой, куывды размӕ кӕрӕдзи дӕр кӕимӕ нӕ зыдтам, нӕ хуссайраг уыцы ӕфсымӕртӕ. Нӕ дыккаг куывд нысангонд у Зруггомы, нӕ фыдӕлты кадджын кувӕндон Майрӕмы бын. Ӕрхондзыстӕм Хозитимӕ ӕрвадиуӕггӕнӕг мыггӕгты минӕвӕртты. Дыккаг сӕр ДЫККАГ СӔР ЧЫНДЗХАСТЫ ӔГЬДӔУТТӔ Усгур Чызгамонӕг кӕддӕриддӕр уыди хиуӕттӕ, хӕстӕджытӕ кӕнӕ ӕмгӕрттӕй исчи. Лӕппуйы ныййарджытӕ-иу сӕ хиуӕттимӕ ӕртӕрхон кодтой, ӕмӕ кӕд чызг, чызджы ныййарджытӕ ӕмӕ йӕ мыггаг сӕ зӕрдӕмӕ цыдысты, уӕд лӕппу иу-дыууӕ ӕмбалимӕ цыди усгур. Усгурӕн арӕзтой хъазт ӕмӕ дзы хъӕуы фӕсивӕд ӕхсӕв-бонмӕ кафыдысты. Бонырдӕм-иу уазджытӕ сӕхимӕ аздӕхтысты. Минӕвӕрттӕ Уымӕй дыууӕ-ӕртӕ боны фӕстӕдӕр дзырддзӕугӕ лӕгтӕ цьщысты минӕвар. Бирӕ бонты радзур-бадзуры фӕстӕ-иу снысан кодтой фидауӕн бон - лӕппу кӕнӕ чызджы хӕдзары. Уӕдмӕ-иу чызджы хӕдзарӕй лӕппуйы хӕдзармӕ сӕмбӕлдысты хӕдзаруынджытӕ. Фидауджытӕ Фидауӕг цыдысты изӕрыгон, ӕртӕ-фондз лӕгӕй. Чысыл абадты, фӕйнӕ арахъы банызты ӕмӕ цӕхх, кӕрдзынӕй сахуысты фӕстӕ-иу дзурын райдыдтой чызджы хиуӕтты домӕнтыл. Кӕд правды кой нал уыди, уӕддӕр домӕнтӕ уыдысты стыр ӕмӕ сыл бирӕ ныхас цыди: кусӕрттаг, хъоммӕӕртӕ цыды чи акодта, ахӕм уӕныг; фондз бедрайы арахъ, иу голлаг урс ссад, иу - зады ссад; суджы уӕрдон; кьахӕйзилгӕ хуыйӕн машинӕ; сынтӕг; хуыссӕнтӕ; тас Ирон фынджы ӕгьдӕуггӕ ӕмӕ хьуывгъан; тинтычъи кӕлмӕрзӕн; сӕрдыгон ӕмӕ зымӕгон пъалтотӕ; чындздзон дарӕс ӕд дзабыртӕ (уӕлӕдарӕс алцӕмӕй дӕр хъуамӕ уыдаид дыууӕ фӕлысты, кьахыдарӕс дӕр - афтӕ); къухдарӕн ӕмӕ хъусцӕджытӕ; цикъӕйы 30 метры. Бирӕ радзур-бадзуры фӕстӕ-иу быцӕутӕ иу ранмӕ ӕрцыдысты, ӕмӕ-иу уӕд ныхӕстӕм хъусӕг фӕсивӕд ӕмӕ сылгоймӕгтӕй алчи йӕ куыстмӕ февнӕлдта. Уаты-иу стынг ис цины хъазт. Хистӕрты размӕ-иу лӕуджытӕ уайтагъд ӕрбадавтой сӕр, бӕрзӕй, физонджытӕ ӕмӕ ӕртӕ ӕртӕдзыхоны, дзӕбидыры сыкьайы бӕгӕны ӕмӕ карз арахъы сыкъа. Ӕртӕ кӕрдзыныл-иу лӕппуйы хӕдзар фидауӕггаг ӕхца ӕрӕвӕрдта. Ӕртӕ хистӕры-иу куы скуывтой, уӕд дыууӕ мыггаджы - сӕ хӕстӕгдзинады фӕдыл - истой кӕрӕдзийы кьухтӕ. Бадты адӕм дыууӕтӕн дӕр арфӕтӕ кодтой. Уый фӕстӕ, хӕрд ӕмӕ нозты уӕлдай - ӕзлӕгдӕруонӕй кафт ӕмӕ зард ӕхсӕв-бонмӕ, бонӕй - сихорафонмӕ. Ӕфсинтӕм бацӕуын ӕмӕ сын раарфӕ кӕнын уыдис уазджыты стыр хӕс ӕмӕ йӕ никуы рох кодтой. Цӕуынафон-иу сӕм къӕбицмӕ бацыдысты. Ӕфсинтӕ нуазӕн лӕвӕрдтой бӕгӕныйӕ - къусы мидӕг. Уазджытӕй кӕй бон цасуыди, уыйбӕрц дзы нуӕзта ӕмӕ йӕ ӕхцайы лӕваримӕ лӕууӕгмӕ здӕхта. Уазджытӕн семӕ ӕвӕрдтой бынаты ӕртӕ кӕрдзыны, кусарты ӕвдасарм ӕмӕ арахъы ӕртӕлитруат авг. Сусӕг цыд Бафидыдӕй къуыри фӕстӕдӕр сиахс дыууӕ-ӕртӕ лӕппуимӕ йӕ каистӕм цыди сусӕг цыды. Йемӕ хаста л ӕвӕрттӕ - чызджы мадӕн ӕмӕ чызгӕн, кьафеттӕ - хъазты чызджытӕн. Сӕ бацыд дӕр ӕмӕ сӕ рацыд дӕр хъуамӕ уыдаид талынджы. Ӕхсӕвӕрафон-иу фысымтӕ цӕттӕ уыдысты сӕ уазджыты сбуц кӕнынмӕ. Сыхы чызджытӕ ӕмӕ лӕппутӕ ӕнхъӕлмӕ кастысты сиахсы къафеттӕм. Сиахс йӕхи хистӕртӕм не ’вдыста. Йе ’мбӕлттимӕ-иу бадты нӕ уыди. Уаты йӕ хъазты чызджытӕ ӕлхысчъытӕй мӕстӕй мардтой. Уазджытӕ сӕ бадтмӕ хуыдтой сӕ чындзы, дзурын ӕй кодтой сӕхимӕ, кодтой йын лӕвӕрттӕ. Ӕгъдӕуттӕ ахицӕны фӕстӕ уазджыты хуыдтой хъазтмӕ ӕмӕ уырдыгӕй суанг бонивайӕнтӕм кафыдысты сыхбӕсты фӕсивӕдимӕ. Боны ӕрбарухсыл агуырдтой сӕ фӕндаг. Дыккаг сӕр Хуын Бафидыдӕй чындзӕхсӕвы ’хсӕн лӕппуйы хӕдзарӕй чызджы хӕдзармӕ хастой хуын. Хуыны ма-иу, фидыды кӕуыл бадзырдтой, уыцы дзаумӕттӕй фӕстӕмӕ уыди бирӕ алыхуызон лӕвӕрттӕ лӕппуйы хӕдзар ӕмӕ хӕстӕджытӕй: чызджы фыдӕн, фыдыфсымӕртӕн, мадыфсымӕртӕн, хӕрӕфырттӕн ӕмӕ ӕмхӕрӕфырттӕн; мад, фыдыхотӕ ӕмӕ мадыхотӕн; чызджы хотӕ ӕмӕ ӕфсымӕртӕн. Лӕгты номыл дӕр ӕмӕ устыты номыл дӕр уыдис стыр хуынтӕ: гогызтӕ, кӕрчытӕ, гуыдынтӕ, кӕрдзынтӕ, арахъ, бӕгӕны ӕмӕ наливкӕ. Хуындзаутӕн фысым кодта кусарт. Хъӕубӕсты фӕсивӕды хуыдта хъазтмӕ, сыхбӕсты нӕлгоймӕгтӕ ӕмӕ сылгоймӕгты-уазджытӕм фӕкӕсынмӕ ӕмӕ семӕ абадынмӕ. Арӕзтой дыууӕ фынджы: уазджыты хистӕртӕ бадтысты сыхы лӕгтимӕ, чызджытӕ ӕмӕ лӕппутӕ та - фӕсивӕдимӕ. Фӕсивӕды бадтмӕ хуыдтой чындзы дӕр ӕмӕ-иу йемӕ базонгӕ сты. Семӕ-иу ӕй акафын кодтой. Хъазты хъӕр дардыл хъуыст. Уазӕгӕй, фысымӕй иууылдӕр дзы сӕ арӕхстдзинад ӕвдыстой. Суанг-иу сихорафонтӕм нӕ бамынӕг. Уый фӕстӕ-иу сыхбӕстӕ хуындзӕутты афӕндараст кодтой. Чындзӕхсӕвы размӕ Чындзӕхсӕвы домӕнтӕ бирӕ кӕй уыдысты, уымӕ гӕсгӕ чызг куырдуаты дзӕвгар рӕстӕг бадти - афӕдзы онг ӕмӕ-иу ноджы фылдӕр дӕр ахаста. Лӕппуйы хӕдзар дыууӕ чындзӕхсӕвы фаг фӕлхас цӕттӕ кодта: дыууӕ галы ӕмӕ цалдӕр фысы кусӕрттӕгтӕн, фынддӕс-ссӕдз бедрайы арахъ, дыууӕ-ӕртӕ голладжы зады ссад ӕмӕ урс ссад. Уымӕй уӕлӕмӕ ма сӕ хъуыди бирӕ алыхуызон хъуымӕцтӕ, дзаумӕттӕ ӕмӕ лӕвӕрттӕ самал кӕнын. Чызджы хӕдзарыл дӕр хуыздӕр бон нӕ уыди: хъуыди лӕвӕрттӕн басылыхъаг ӕмӕ цухъайаг уафын, ливоры ӕмӕ астӕубостӕ сбийын, лыстӕг сынкӕй сӕрак дзабыртӕ ӕмӕ фындзыкӕлмӕрзӕнтӕ, хӕдӕттӕ ӕмӕ фӕсмынтӕ хуыйын. Уымӕй уӕлдай ма хъуамӕ сцӕттӕ кодтаиккой хуыссӕнтӕ ӕмӕ уӕлӕдарӕс, хӕрдгӕбыдтӕ ӕмӕ алыхуызон лӕвӕрттӕ. Ирон фынджы ӕгъдӕуттӕ Чындзӕхсӕвы бон фылдӕр нысан кодтой Джеуӕргуыбатӕ, Комахсӕнтӕ ӕмӕ Куадзӕнты. Ч ы н дзхӕсджытӕ Чындзхӕссӕгӕн агуырдтой, хуыссӕгӕн ӕмӕ мастӕн фӕразон, нозтӕн фидар, дзурынмӕ арӕхстджын, зарынмӕ дӕсны, кафынмӕ рӕвдз чи уыдис, ахӕм ӕвзӕрст лӕгтӕ ӕмӕ лӕппуты; фӕндыр цӕгьдынмӕ ӕмӕ кафынмӕ дӕсны чи уыд, ахӕм хиуылхӕст, ӕгьдауджын ӕмӕ ӕвзыгьд чызджыты Сылгоймагӕй-нӕлгоймагӕй чындзхӕсджытӕ иууылдӕр архайдтой равзаргӕ дарӕсы сӕхи равдисын: нӕлгоймӕгтыл - цухъатӕ, басылыхъытӕ, рог уӕйлаг нымӕттӕ ӕмӕ уӕлдзарм худтӕ, хорз рӕттӕ, бӕрцытӕ, хьаматӕ, ӕнгом сӕрак дзабыртӕ, ӕвзист зӕнгбӕттӕнтӕ; бирӕтӕм - ливортӕ, иуӕй-иутӕм - топпытӕ; апкӕмӕ дӕр дзы - хорз бӕх, ӕвзист саргь ӕмӕ идонимӕ, хорз ехс; чызджытыл - ирон къабатӕ, хорз камаритӕ ӕмӕ риуӕгьнӕджытӕ, зӕлдаг кӕлмӕрзӕнтӕ, кафӕн сӕрак хорз дзабыртӕ. Чындзхӕссӕг ацӕуыны аккаг фӕлыст мын нӕу, зӕгьгӕ, йӕ дарӕс йӕ зӕрдӕмӕ кӕмӕн нӕ цыд, уый куырдта искӕмӕй бӕх, саргь, ехс, нымӕт, худ ӕмӕ уӕлӕдарӕс. Афтӕ - сылгоймӕгтӕ дӕр. Ӕмӕ уый худинаг нӕ уыд. Чындзхӕсджыты нымӕц хорзыл нымад уыдис ӕстдӕс лӕгӕй, чызджытӕ ӕмӕ чызгӕмбал лӕппуты нӕ нымайгӕйӕ. Чызджытӕ, бӕхыл цӕуынмӕ йӕ ныфс чи нӕ хаста, уыдон бадтысты хиуӕтты фӕсарцыты. Чындзхӕссӕджы хӕдзары, мыггаджы кӕнӕ сыхы хистӕр сӕ уӕле, афтӕмӕй бӕркадджын фынгыл бадгӕйӕ уынаффӕ кодтой сӕ цыд, се ’гъдау, сӕ цӕттӕ ӕмӕ хьуагдзинӕдтыл. Зонгӕ кодтой, хистӕр уазӕг, къухылхӕцӕг, ӕмдзуарджын, хуындзау, кӕстӕр уазӕг чи у, уазджыты нымӕц ӕдӕппӕтӕй цас у ӕмӕ ӕндӕр ахӕм хабӕрттимӕ. Иу лыстӕг хъуыддаг дӕр сын хъуамӕ рохуаты ма баззадаид. Уазджыты хистӕр йӕ кӕстӕртӕн ӕмбарын кодта, сӕ бацыдӕй сӕ рацыдмӕ хи куыд дарын хъӕуы, уый. Кӕстӕртӕ хьуамӕ уыдаиккой хиуылхӕцгӕ ӕмӕ ӕппӕтӕн дӕр фӕразон, нозтӕй сӕхи хъахъӕдтаиккой, зыдтаиккой ӕгъдӕуттӕ ӕмӕ фӕтк. Чындзхӕсджыты рӕсугъд куывдимӕ Уастырджийыл фӕдзӕхста бадты хистӕр. Уый фӕстӕ-иу чындзхӕсджытӕй иутӕ сбадтысты сӕ хорз бӕхтыл, ӕмӕ-иу сӕм кӕстӕртӕ балӕвӕрдтой сӕ нымӕттӕ, сӕ басылыхъытӕ, сӕ ехсытӕ, иннӕтӕ - уӕрдӕтты, ӕмӕ-иу цалдӕр гӕрахы фӕстӕ ахызтысты хъӕуӕй. Дыккаг сӕр Чызгӕрвыст Чындзхӕсджытӕ ирон дарӕсты сӕ афоныл, изӕры дӕс сахатыл, фысымты дуармӕ ӕрхызтысты сӕ бӕхтӕй: ӕстдӕс лӕджы, ӕртӕ чызджы, хьӕмпхор уазӕг ӕмӕ чызгӕмбал лӕппу иу-дыууӕ хуындзау усимӕ аив ӕрлӕууыдысты кӕрты. Се 'взист рӕттӕ, хьаматӕ, бӕрцытӕ, риуӕгьнӕджытӕ ӕмӕ камаритӕ сызгьӕриндонытылдӕй стъалытау ӕрттивынц. Уазӕгуарзондзинады кадӕн фысымтӕ уазӕггаг сыкьатӕй ӕмӕ къухылфынгӕй ӕгас цу загьтой, ӕмӕ чызджытӕ ацыдысты уатмӕ. Лӕгты бакодтой хӕдзармӕ. Уым сӕм ӕнхъӕлмӕ касти хъӕуы кадджындӕр, ӕгъдӕуттӕзонӕг уӕздан хистӕр. Уазджыты хистӕры бынат- йӕ рахиз фарс, фысымты хистӕры бынат- йӕ галиу фарс. Сӕ дӕле уазджытӕн куыдхистӕрӕй бадгӕ уыд. Фынгтыл - алы хӕринӕгтӕ. Хистӕрты раз - ӕртӕ кӕрдзыны, сӕ уӕлӕ - физонӕг. Ӕртӕ хистӕры райстой сыкьатӕ, Сыстад хистӕр, систа физонӕг. Сыстадысты бадты адӕм иууылдӕр. -	Уӕ Стыр Хуыцау! Нӕ куывдтытӕ дӕм хорзӕй фехьуысӕнт! -	Оммен, Хуыцау! -	Дӕ хорз ӕххуысӕй нын хай бакӕн! -	Оммен, Хуыцау! -	Нӕ хъуыддаг нын,арфӕйаг фӕкӕн! -	Оммен, Хуыцау! -ХъуыддаграуадзӕгУастырджи! Нӕ хъуыддӕгтӕ-де уазӕг! -	Оммен, Хуыцау! -	Дыууӕ мыггаджы ӕнустӕм хӕстӕг фӕкӕн! -	Оммен, Хуыцау! -	Нӕ уазджыты нын фарн ӕмӕ амондӕй бафсад! -Оммен, Хуыцау! -	Уӕ нӕ хӕхты кадджын зӕдтӕ! Нӕ фыдӕлты кад нын сӕфын ма бауадзут! -	Оммен, Хуыцау! -	Бирӕ куывдӕй бирӕ хӕрзтӕ хуыздӕр сты, - хистӕр кувӕггаг ралӕвӕрдта дӕлӕмӕ. Скуывтой дыккаг ӕмӕ ӕртыккаг хистӕр дӕр, ралӕвӕрдтой кувӕггӕгтӕ кӕстӕртӕм. Рӕгь рацыд Стыр Хуыцау ӕмӕ Уастырджийы тыххӕй. Дыккаг рӕгь у уазджыты цӕрӕнбоны тыххӕй. Уазджыты хистӕр ӕм бафтыдта фысымты цӕрӕнбон дӕр. Ӕртӕ сидты фӕстӕ хистӕр уазджытӕн бар радта сӕхи аирхӕфсынӕн, фысымтӕн фынгтӕ аивынӕн. Ирон фынджы ӕгъдӕуттӕ Фынгтӕ та ногӕй ӕртасыдысты хӕринӕгты уӕзӕй. Хистӕрты раз тӕбӕгъы - стуры сӕр (йӕ ных - дзуарӕфтыд), йӕ галиу фарсбӕрзӕй. Сӕ фӕстӕ ӕртӕ кӕрдзыныл - базыг, физонӕгӕмӕ ӕртӕ фӕрсчы уӕхстыл кондӕй. Кӕрдзынты ӕхсӕн - дзидзатӕ кусарты алы уӕнгтӕй, семӕ - хӕйттӕ нуазӕнтӕн, уӕн - бафӕрсынмӕ, ӕвзаджы хай - буццзинадӕн. Лӕуджытӕ, къухылхӕцӕгӕмӕ ӕмдзуарджын адӕмы ӕрбадын кодтой. Уазджыты буц дарыны тыххӕй се 'хсӕнты бадынц фысымтӕ. Хистӕрмӕ радтой бӕгӕныйы кьус кӕнӕ дзӕбидыры сыкьа, дыккагӕмӕ ӕртыккагхистӕрмӕ-арахъы сыкьатӕ. Лӕуджытӕ, къухылхӕцӕгӕмӕ ӕмдзуарджын кӕстӕртимӕлӕууынцхистӕрты раз. Сыстадысты бадты адӕм. Хистӕр систа бӕгӕныйы кӕхц ӕмӕ базыг, дыккаг-физонӕгӕмӕ арахъы сыкьа, ӕртыккаг-фарсы физонӕг ӕмӕ арахьы сыкьа. -Уӕ Стыр Хуыцау, табу дӕхицӕн! -Оммен, Хуыцау! -	Дӕ хорзӕх ӕмӕ нын де сконд зӕдты хорзӕх ратт! -	Оммен, Хуыцау! -	Дыууӕ мыггаджы хьуыддаг арфӕйаг фӕкӕн! -Оммен, Хуыцау! -	Ӕгад ӕмӕ нӕ мӕгуырӕй бахьахъӕн! -Оммен, Хуыцау! -	Хъуыддаграуадзӕг Уастырджи, нӕ хъуыддӕгтӕ - де уазӕг! -Оммен, Хуыцау! -	Дыууӕ мыггаджы бындурон хӕстӕг фӕкӕн! -Оммен, Хуыцау! -	Бирӕ адӕм сӕ амондыл куыд кувой, ахӕм арфӕ сын ракӕн! -Оммен, Хуыцау! -	Уӕ кӕстӕруарзаг Уастырджи, нӕ кӕстӕртӕ - де уазӕг! -	Оммен, Хуыцау! -	Цы кӕстӕртыл цин кӕнӕм, уыдоны цӕрӕнбон бирӕ фӕкӕн! -Оммен, Хуыцау! -	Ӕфсымӕрдзинады чи бацыд, уыдонӕн хорз арфӕ ракӕн! -Оммен, Хуыцау! -	Уӕ сыгьдӕг Мады-Майрӕм, дӕ ратгӕ гуырдтӕ хьуыддаг бакодтой ӕмӕ сын хорз ӕххуыс бакӕн! -	Оммен, Хуыцау! -Уӕ бӕрзондылбадӕг Мыкалгабыр, фыдбылызсафӕгдӕ ӕмӕ нын нӕ фыдбылызтӕ фесаф! -Оммен, Хуыцау! -	Тӕтӕртупп, Хетӕджы Уастырджи! Дыккаг сӕр Быдыры зӕдтӕ стут ӕмӕ нӕ уӕ быдырты сойӕ бафсадут! -Оммен, Хуыцау! -	Уӕ нӕ буц кӕстӕртӕ, амондджын ӕфсымӕртӕ! Уӕларвон зӕдтӕ ӕмӕ зӕххон кувӕндӕтты ӕххуысӕй хайджын ут! -Оммен, Хуыцау! -	Чырысти Хуыцауы размӕ цӕугӕйӕ йӕхиуыл цы хорз дзуар бафтыдта, уыцы дзуары ӕфтыд сымах фӕндӕгтӕ дӕр фӕуӕнт! -	Оммен, Хуыцау! Кувӕггаг айста къухылхӕцӕг. Арфӕ ракодта хистӕртӕн. Сахуыста бӕгӕныйӕ, уӕливыхӕй, базыгӕй ӕмӕ сӕ кӕстӕрты бадтмӕ рахаста (базыгу йӕ бар ӕмӕ йӕ йемӕ ахӕссын дӕр ӕмбӕлы). Хистӕрты фынгыл та, кьухылхӕцӕг кӕй ахаста, уый бынаты ногӕй ӕртыккаг уӕл ивых куы ӕрӕвӕрдтой, уӕд скуывта дыккаг хистӕр: -	Хуыцауӕй арфӕгонд фӕут, нӕ буц фысымтӕ! -	Оммен, Хуыцау! -	Нӕ хистӕр цы зӕдты ном ссардта, уыдон уын мах бӕсты арфӕ ракӕнӕнт! -	Оммен, Хуыцау! -	Цы кӕрдих хӕссынмӕ ӕрбацыдыстӕм, уый дыууӕ мыггаджы ӕд хӕстӕджытӕ хорзӕн куыд базоной, ахӕм амонд сӕ уӕд! -	Оммен, Хуыцау! -	Цы мыгтаг, цы хъӕубӕстӕ нӕ рарвыстой, уыдонӕн уӕ буц ӕгъдӕуттӕ рафӕзмын куыд бафӕразӕм, уыцы амонд нӕ уӕд! -	Оммен, Хуыцау! -	Домбай ӕмӕ лӕггадхъом ут, нӕ буц кӕстӕртӕ! - ӕмӕ сӕм алӕвӕрдта кувӕггаг. Ӕртыккаг хистӕр йӕ кувӕггаг алӕвӕрдта хистӕрты бадты кӕстӕртӕм. Уыдонӕй иу арфӕ ракодта хистӕртӕн. Лӕуджытӕ физонӕджы хӕйттӕ ӕмӕ фарсы ӕртӕ фӕрсчы хицӕнтӕй ӕрӕвӕрдтой фынгтыл. Физонӕджы кӕройнаг карст ныууагътой уӕхстыл - Бынаты хицауӕн. Лӕууӕг хистӕрты раз ӕрсаста уӕллаг дыууӕ уӕливыхы, акодта сӕ фӕйнӕрдӕм ӕмӕ бинаг уӕливыхыл, йӕхи ’рдӕм лыг кӕнгӕйӕ, скарста дзидзатӕ, физонджытӕ ӕмӕ ӕвзаджы хӕйттӕ. (Цины фынгыл чъиритӕ кардӕй лыг кӕнын ӕмӕ дзидзатӕ ӕддӕрдӕм кӕрдын не ’мбӕлы.) Цӕуы Стыр Хуыцауы рӕгь. Бадты адӕм иуӕй иннӕ ӕгъдауджындӕрӕй бадынц. Фысымтӕ цин кӕнынц уазджытыл. Уазджыты хистӕр цал хатты сыста, цал хатты дзура, уал хатты ацы бадты кӕстӕрӕн дӕр у лӕугӕ. Уый уыди нӕ фыдӕлты фидар ӕгьдау. Дыккаг рӕгь цыдис Уастырджийы номыл, ӕртыккаг- бинонты цӕрӕнбоны тыххӕй. Ирон фынджы ӕгъдӕуттӕ Ныр арфӕ ракӕнын хъӕуы нуазӕнтӕй. Бадты хистӕртӕ фӕдзырдтой дыууӕ кӕстӕрмӕ (уазӕг ӕмӕ фысыммӕ) ӕмӕ ӕртӕ нуазӕны иу хайимӕ арвыстой хӕдзары ӕфсин, кӕрдзынгӕнджытӕ ӕмӕ хуындзау уазджытӕн, бӕгӕныйы нуазӕн хайимӕ та - хъазты фӕсивӕдӕн. Ныр та рӕгъ цӕуы дыууӕ мыггаджы цӕрӕнбоны тыххӕй. Ӕрбаздӕхтысты нуазӕнахӕсджытӕ. Ӕрлӕууыдысты хистӕрты раз. Ӕфсинты номӕй стыр арфӕтӕ ракодтой сӕ иутӕ, хъазты фӕсивӕды номӕй - иннӕтӕ. Ралӕвӕрдтой сӕм хистӕртӕ нуазӕнтӕ, кӕстӕртӕ сын сӕ баназын кодтой ӕмӕ сӕ сӕ бынӕтты сбадын кодтой. Хистӕр сиды кӕстӕрты цӕрӕнбонӕн ӕмӕ сын - сыкъайыл хайӕвӕрдӕй - дӕтты нуазӕн. Ныззарыд сӕ цӕрӕнбоны тыххӕй. Зарӕг айстой уазджытӕ. Кӕстӕртӕ ныццӕлхъ кодтой нуазыны зарӕг. Хистаэр нуазӕн банызта ӕмӕ йӕ уӕлдӕфы кӕстӕртӕм ралӕвӕрдта. Портийау ӕй ацахстой цӕрдӕг лӕппутӕ. Зард ӕмӕ ӕмдзӕгъд не ’нцайынц, афтӕмӕй рӕгъ цӕуы кӕстӕрты онг. Ӕрбахуыдтой хӕдзары хицауы ӕмӕ йын арфӕйы нуазӕн радтой. Уымӕн сбадын дӕр ӕмбӕлди, фӕлӕ арфӕ ракодта ӕмӕ ацыди. Бадты кӕстӕртӕ ӕрлӕууыдысты хистӕрты раз ӕмӕ сын нуазӕнтӕ радтой, хистаэртӕ сын арфӕ ракодтой: «Уӕ нуазӕнтӕ, нӕ фыдӕлтӕм цы кады уыдысты, уыцы кады фӕлтӕрӕй фӕлтӕрмӕ цӕуӕнт. Нӕртон тых уӕ уӕнгты ӕхсидӕд. Кад ӕмӕ ӕгъдауцух макуы фӕут. Уӕ дуне рӕсугъд ӕмӕ амондджын уӕд. Нӕ фыдӕлты кадджын кувӕндӕттӕ ӕмӕ уӕларвон зӕдтӕ уе 'ххуысгӕнӕг уӕнт». Ӕртӕ хистӕры радыгай ныззарыдысты кӕстӕрты нуазӕнтимӕ. Къӕрццӕмдзӕгъдимӕ сын сӕ нуазӕнтӕ баназын кодтой кӕстӕртӕ. Уазджыты хистӕр, бадты хистӕрӕй бар ракургӕйӕ, бадты кӕстӕрӕн бар радта хьазтмӕ ацӕуынӕн... Рӕгь цӕуы дыууӕ кӕстӕры цӕрӕнбоны тыххӕй. Къухылхӕцӕг ӕмӕ ӕмдзуарджынӕн бар радтой, цӕмӕй сӕ хойы феной. Хӕдзары хицау йӕ хиуӕттимӕ нуазӕн ӕрбахаста бадты адӕмӕн. Бон ӕрбарухс. Уазджытӕ боныхъӕд феныны бар ракуырдтой. Фысымты чызджытӕ дыууӕйӕ, хисӕрфӕнтӕ сӕ уӕхсчытыл, иу къухы - салон, иннӕйы - хъуывгьан, афтӕмӕй лӕууынц тыргьы кӕнӕ та кӕрты. Иуырдыгӕй сӕхи ӕхсынц хистӕртӕ, иннӕрдыгӕй - кӕстӕртӕ. Фӕсивӕд сӕ хьазт рахастой уынгмӕ. Уазджытӕй иутӕ зӕрдиагӕй кафынц, иннӕты зарӕгта хъӕлдзӕгкӕны хъӕубӕсты. Чыртӕ-чыртӕй фӕсивӕд цӕуынц хъазтмӕ. Хуын хуыны фӕдыл исынц лӕуджытӕ. Фынгтӕ ӕртасыдысты хуынты уӕзӕй: ӕртыгай уӕливыхтӕ Дыккаг сӕр фӕйнӕ карк кӕнӕ хъайла гье та стад фыдӕй физонӕгимӕ, арахъы графин (кӕнӕ дурын). Уазджытӕй та алчи фынджы уӕлхьус йӕ бынат ссардта. Рӕгь цӕуы хуынтӕ ӕрбахӕссӕг хъӕубӕстӕ ӕмӕ сыхбӕсты цӕрӕнбоны тыххӕй. Фысымты кӕстӕртӕ хистӕрты раз цыхауи ӕмӕ галы сыкъатимӕ ӕрлӕууыдысты. Бадты хистӕр райста сыкъа. Рухс загьта, мыггагкӕмӕй равзӕрд, уыцы дзӕнӕтыбадинагфыдӕлӕн. Кӕстӕртӕ ӕмдзӕгьдимӕ зарынц рухсаджы зарӕг: Нарт - рухсаг, нарт- рухсаг! Ой, рухсаг, рухсаг, рухсаг! Ой, рухсаг ӕрбауа, ой, дзӕнӕты фӕбада!.. Рӕгь цӕуы ӕнӕ уромгӕйӕ. Сыкьатӕ хӕрдмӕ хауынц цыхауийы «ныхасимӕ». Арахъ кӕй сыкьайӕ ӕркӕлы, уый ивар баназы. Хур ныгуылӕнмӕ азылди. Уазджыты хистӕр йе 'фсымӕртӕн бар радта сӕ хойы фӕндагмӕ барӕвдз кӕнынӕн, фӕндаджы кой бакӕнынӕн. Фысымты хистӕр та-уазджыты бӕхтыл сӕргътӕ сӕвӕрынӕн. Чындзыл чындздзон дарӕс скӕныны бар раттын хауди чызджы ӕфсымӕр, хӕрӕфырт кӕнӕ хӕдзарвӕндагӕй искӕмӕ. Чындзыл дзаумӕттӕ чи скодта, уыдонӕн-иу къухылхӕцӕг ӕмӕ ӕмдзуарджын ӕхцайы лӕвӕрттӕй арфӕ ракодтой ӕмӕ уый фӕстӕ чындзы, зард, фӕндырдзагъд ӕмӕ къухӕмдзӕгъдимӕ, бакодтой хӕдзармӕ. Бадты адӕм сыстадысты. Хистӕр ног ӕртӕ кӕрдзынӕй кувы: «Уӕ Стыр Хуыцау ӕмӕ бӕрзонд Уастырджи, табу уӕхицӕн! Ацы байрӕзинаг чызджы фӕндаг рӕстмӕ фӕкӕнут! Бынӕтты фарн ӕмӕ амонд куыд ныууадза! Йӕ ног бынатмӕ дзы йемӕ куыд ахӕсса! Амондджын кьах куыд авӕра! Дыууӕ мыггаджы ӕхсӕн хорз хӕрӕфыртты мад куыд разына! Йӕ нӕуӕг царды арф уидӕгтӕ куыд ауадза! Йӕ цардӕй йӕ зӕрдӕ бонӕй-бон рухсдӕр куыд кӕна! Цы мыггагмӕ цӕуы, уыцы мыггаг ӕй куыд бауарзой! Кад ӕмӕ сын ӕгьдау дӕттын куыд фӕраза! Уӕ нӕ гыццыл хо ӕмӕ йе ’фсымӕртӕ! Фӕндараст уӕ Уастырджи фӕкӕнӕд! Рӕстӕмбӕлӕг уыл амбӕлӕд! Фыдӕмбӕлӕгӕй уӕ иунӕг Хуыцау бахизӕд!» Къухылхӕцӕг райста кувӕггаг: «Уӕ куывдтытӕ ныл Хуыцау хорзӕй ӕруадзӕд, нӕ буц хистӕртӕ! Дыууӕ мыггаджы ӕууӕнк кӕронмӕ ахӕццӕ кӕныныл хойӕ-ӕфсымӕрӕй ард хӕрӕм уӕ разы. Уӕ Уастырджи, фӕндараст нӕ фӕкӕн!» - сыкъа радта ӕмӕ хьамалвӕстӕй ныззарыди. Сафайы рӕхысы фӕрсты ӕрзылд, ӕртӕ цӕфы йӕ ныккодта ӕмӕ уыйадыл чындз йӕ рахиз къах айста къӕсӕры сӕрты. Уаты баурӕдтой уазӕг чызджыты кӕстӕры. Фысымты кӕстӕрИрон фынджы ӕгъдӕуттӕ тӕ дуар ӕрбахгӕдтой. Чызджы «балхӕнын» уыди уазджыты кӕстӕрты хӕс. Уый фӕстӕ-иу фысымтӕ хуын рахастой ӕмдзуарджынмӕ. Бадты хистӕр ралыг кӕнын кодта рахиз хъус, ӕртӕ дихӕй йӕ сыкъайы сӕрыл алӕвӕрдта кӕстӕртӕм. Фӕлвӕра, Уацилла ӕмӕ Мыкалгабыры нӕмттӕ ссардта. Бирӕ хос быдырты, бирӕ фос сӕрвӕтты, бирӕ бӕркад хӕдзӕртты куыд уа, уыцы хорздзинӕдтӕ сӕ ракуырдта ӕмӕ бадты адӕм ӕмхуызонӕй сыстадысты. Уазджыты хистӕртӕ къӕбицмӕ бацыдысты ӕфсинтӕн арфӕ ракӕнынмӕ. Стыр кӕхцы сӕрсӕргӕнаг бӕгӕныйӕ буц кодтой уыдон сӕ уазджыты. Кӕй бон цасуыди, уыйбӕрц дзы нозта ӕмӕ арфӕйӕн фынгыл ӕхца ӕвӕрдта. Сыхбӕстӕ ӕмӕ уазджыты кӕстӕртӕ алкӕмӕн дӕр феххуыс кодтой йӕ бӕхыл сбадынмӕ, слӕвӕрдтой йӕм йӕ ехс ӕмӕ йӕ нымӕт. Толпы гӕрӕхтӕ ӕмӕ зарӕг кӕмттӕ ныццарыдтой, ӕмӕ чындзхонтӕ хьӕуӕй ахызтысты. Къухылхӕцӕг дыууӕ ӕмбалимӕ сиахсы чындзы мадмӕ ӕргом кӕнынмӕ бакодта. Фынгыл - ӕртӕ кӕрдзыны, арахь, бӕгӕны. Кӕрӕдзийы нуазӕнтӕй сын саходын кодта. Сиахс лӕвӕрттӕ бакодта мадӕн, кӕрдзынгӕнджытӕн ӕмӕ хион ацӕргӕ устытӕн. Уыцы рӕстӕджы чындзытӕ лӕууыдысты фӕсдуар - сиахсы худ аскъӕфынмӕ ӕмӕ йӕ тыхджын нылхысчъытӕ кӕнынмӕ сӕхи цӕттӕ дардтой. Т ыргьы та гыццыл лӕппутӕ ӕнхъӕлмӕ кастысты дзолокъатӕй сиахсмӕ ӕртхъирӕн кодтой. Фӕлӕ сыхӕгты ӕххуьг сӕй сиахс ӕд худ, ӕнӕ ӕлхысчъытӕ ӕмӕ ӕнӕ надӕй аирвӕзт. Къухылхӕцӕг йӕ дыууӕ ӕмбалимӕ чындзхоны фӕстӕ ратындзыдта ӕмӕ сӕ баййӕфта сыхаг хьӕуы - куывтой, уым сын сӕ размӕ цы хуынтӕ рахастой, уыдонӕй. Чызгӕрвыстмӕ ас адӕм чындзӕрхасты хуызӕн нӕ цыдысты ӕмӕ-иу уазджыты буцӕй арвысты фӕстӕ, сыхагӕй-хъӕуккагӕй, хӕстӕгӕй-хионӕй иумӕ ӕрбадтысты. Сидт- сидты, нуазӕн - нуазӕны, зард- зарды фӕдыл цыдысты. Уӕдмӕ-иу фӕсивӕд сӕ хъазт бахастой лӕгты цурмӕ. Ацӕргӕ лӕгтӕ ӕмӕ-иу устыты кафт симдмӕ рахызти. Кӕстӕртӕ буц кодтой хистӕрты. Алчи-иу ӕхсӕвы арфмӕ фӕкафыд, фӕсимдта ӕмӕ-иу стӕй йӕ фӕрныг хӕдзар бацагуырдта. Ӕртыккаг сӕр ӔРТЫККАГ СӔР ЧЫНДЗХАСТЫ ФЫНГТӔ Чындз хӕссын ӕмӕ чызг ӕрвитынӕн нӕ фыдӕлтӕ хуыздӕр рӕстӕгыл нымадтой Джеуӕргуыба, уый фӕстӕ - Куадзӕн, стӕм хатг-иуӕй Комахсӕны дӕрскодтой. Чындзхӕссӕгфылдӕрхатт цыдысты хуыцауӕхсӕвы. Фӕстӕмӕ та здӕхтысты хуыцаубоны изӕрӕй, къуырисӕрӕхсӕвы. Чындзӕхсӕв кодтой кьуырисӕры ӕмӕ ахста дыццӕгӕхсӕв (Уастырджийы ӕхсӕв) дӕр ӕнӕхьӕнӕй. Чындзмӕ-иу ӕнхъӕлмӕ кастысты дыккаг изӕр, фӕлӕ чындзхӕсджытӕ арӕх дыууӕ ӕхсӕвмӕ дӕр бынатмӕ нӕ хӕццӕ кодтой: куы-иу сӕ фысымтӕ ныффӕстиат кодтой, куы та-иу, фӕстӕмӕ здӕхгӕйӕ, комы цӕрӕгхӕстӕджытӕм хуынды фесты ӕмӕ-иу сӕ ӕхсӕв дӕр баурӕдтой. Уыцы фынджы кад ӕмӕ уазӕгуарзаг хӕдзары кой хьуысти кӕмтты цӕрджытыл. ...Хур йӕ изӕрон тынтӕ хӕхтыл нывӕнды. Чындз ӕрбахӕццӕ йӕ райгуырӕн хъӕуӕй йӕ цӕрӕн хӕдзармӕ. Хъуысы гӕрӕхтӕ, зард. Сабитӕ ныххал сты чындзы размӕ. Лӕппутӕ згьорынц чындзхӕсджыты бӕхтӕ ӕмӕ нымӕттӕ райсынмӕ. Зарӕг арауы хӕдзӕртгы ӕмӕ чъырынты къултӕ. Чындз йӕ сӕрӕй кувгӕ цӕуы адӕмы ӕхсӕнты. Фӕндырдзагъд ӕмӕ зардимӕ йӕ рахиз къах байста йӕ цӕрӕн хӕдзары къӕсӕрӕй. Къухылхӕцӕг хъамалвӕстӕй цӕуы заргӕ. Къонайы рӕхыс ӕртӕ ӕрзылдӕн ӕртӕ цӕфы ныккодта ӕмӕ сӕрзӕды бын ӕрлӕууыд. Чындзы хъӕбысы абадын кодтой гыццыл лӕппуты сӕрӕндӕры, ахӕм тырынтӕ дын гуырӕд ацы хӕдзары, зӕгьгӕ. Чындз ын сӕкӕры къӕртт йӕ къухы фӕсагьта. Сӕрзӕды бынмӕ фынгыл ӕрӕвӕрдтой чындзы хӕдзарӕй 4 Хозиты Ф. Ирон фынджы ӕгъдӕуттӕ ӕрвыст ӕртӕ чъирийы, арахъ ӕмӕ сгуы (кӕнӕ фарсы хай). Скувынмӕ бахуыдтой дӕсны кувӕг лӕджы. Ӕмдзуарджын ӕм радта арахъы сыкьа: «Уӕ Стыр Хуыцау, табу дӕхицӕн ӕмӕ де сконд зӕдтӕн! Бинонтыл амондджын бинойнаг бафтау! Зӕронды бонмӕ семӕ ӕнгом ӕмӕ уарзон цард куыд фӕкӕна, уыцы хорз арфӕ йын ракӕн! Арвы рухс ӕмӕ зӕххы фидар куыд басгуыха! Хъӕубӕстӕн ӕппӕлинаг куыд разына! Уӕ сызгъӕринбазырджын Уастырджи, дыууӕ мыггаджы хъуыддаг арфӕйаг фӕкӕн! Уӕ сыгьдӕг Мады-Майрӕм! Авд лӕппу ӕмӕ йӕ иу чызджы мад фӕкӕн! Уӕ бӕрзонд Уастырджи, дӕ базырты рухсӕй ногбинойнаджы зӕрдӕ ӕмӕ цард срухс кӕн! Уӕ Бынаты хицау, дӕ бынаты хорзӕх ратт ногбинонтӕн! Уӕ уӕларвон зӕдтӕ! Зӕххау хъӕздыг куыд уа, арвау рӕсугьд, сагау цӕрдӕг, ахӕм арфӕ ракӕнут ног чындзӕн! Уӕ буц ӕфсымӕртӕ! Уе ’фсымӕрдзинад кадимӕ баххӕст кӕнын уӕ бон бауӕд!» Кувӕггаг кьухылхӕцӕгмӕ ралӕвӕрдта. Уый йӕ райста: «Ацы цингӕнӕг адӕмыл ӕмӕ нӕ хойыл нӕ буц хистӕры куывдтытӕ ӕрцӕуӕнт! Нӕ хо уӕм амондджын къах ӕрбавӕрӕд, фарн ӕмӕ уӕм амонд ӕрбахӕссӕд!» Сыкъайӕ сахуыста ӕмӕ йӕ фӕстӕмӕ хистӕрмӕ радта. Хистӕр ма йӕ куывдтытӕм бафтыдта ӕмӕ сыкъа банызта. Арфӕ ракодта ӕмӕ рацыд. Чындзмӕ радтой мыды кьус цайы уидыгимӕ ӕмӕ дзы алы усы дзыхы дӕр мыд акодта, афтӕ адджын цард фӕкӕнут, зӕгьгӕ. Уӕдмӕ цӕрдӕг лӕппутӕ дӕр мыды къусмӕ фӕлӕбурдтой ӕмӕ йӕ аскъӕфтой (ӕгьдау афтӕ амыдта). Ногӕй та зард ӕмӕ фӕндырдзагьд стынг сты. Чындзы йӕ уаты къуымы сырды цармыл ӕрлӕууын кодтой. Уырдыгӕй суанг райсоммӕ фӕсивӕд ӕнӕрӕнцайгӕ фӕкафыдысты, чындзӕмбӕлтты буц кодтой. Ацӕргӕ лӕгтӕ ӕмӕ устытӕ та хӕдзары кӕнӕ тыргъы чепена ӕмӕ далало кодтой. Чындзытӕ архайдтой чындзӕхсӕвы цӕттӕгӕнинӕгтыл - хъуамӕ райсоммӕ алцӕмӕй дӕр цӕттӕ уой. Чындзӕхсӕвы фынг Бон ӕрбарухс. Чындзхӕссӕг сӕрӕн лӕппутӕ сыхы фӕсивӕд ӕмӕ сиӕхстимӕ стыр галы уӕнгтӕ агмӕ ӕппарынц. Уӕдмӕ Ӕртыккаг сӕр хур дӕр йӕ был сдардта. Хонджытӕ комбӕсты алы къуымтӕм фӕцыдысты, зилынц адӕмыл. Уӕдмӕ хур дӕр бӕрзонд ссыди арвыл. Адӕм ӕмбырд кӕнынц. Сылгоймӕгтӕ семӕ хӕссынц хуынтӕ. Хъазты фӕсивӕд фылдӕрӕй-фылдӕр кӕнынц. Чындзӕхсӕв йӕтӕмӕны цӕуы. Хур Уастырджийы 'хсӕвырдӕм йе ’ргом аздӕхта. Ас адӕм фынгыл ӕрбадтысты. Лӕггадгӕнӕг сты сиӕхстӕ, сыхӕгтӕ, къухылхӕцӕг ӕмӕ ӕмдзуарджын. Хистӕрты раз - ӕртӕ уӕливыхы, галы сӕр (йӕ ныхыл - дзуарӕвӕрд), йӕ уӕлӕ - уӕн, йӕ галиу фарс бӕрзӕй, сӕ цуры - цӕхх. Уӕливыхтӕ сӕ фӕйнӕ былы Хуыцаумӕ ӕвдисынц. Сӕ уӕлӕ - физонджытӕ, базыг. Уырдыглӕууӕг бӕгӕныйы кӕхц радта бадты хистӕрмӕ, сыкъатӕ - дыккаг ӕмӕ ӕртыккаг хистӕрмӕ. Хистӕр систа базыг, иннӕтӕ - физонджытӕ. Сыстадысты бадты адӕм, систой сӕ худтӕ. Омменгӕнӕгфӕсивӕд амбырд сты хистӕрты раз. Кӕстӕртӕ хъазт фӕурӕдтой. Кувы хистӕр: «Уӕ Стыр Хуыцау! Табу дӕхицӕн ӕмӕ де сконд зӕдтӕн! Дыууӕ мыггаджы хьуыддаг амондджын фӕкӕн! Уӕ сызгъӕринбазырджын Уастырджи! Дӕ рауадзгӕ хьуыддаджы нын хорз арфӕ ракӕн! Дыууӕ мыггаджы хьуыддаг ӕнусон фӕкӕн! Уӕ сызгъӕрин Мады-Майрӕм! Нӕртон хӕрӕфырттӕй дыууӕ мыггаджы бафсад! Уӕ Бынаты хицау! Дӕ быны ног бинойнаджы цард азӕй-аз хуыздӕр куыд кӕна, ахӕм арфӕ йын ракӕн! Хъӕубӕстӕн адджын куыд фӕуа! Хъӕуы фарн ӕмӕ амондӕй хайджын куыд разына! Уӕ нӕ урссӕр хӕхтӕ! Уӕ бирӕ кувӕндӕтты хорзӕх нын раттут! Уӕларвон зӕдтӕ ӕмӕ зӕххон дзуӕрттӕ! Уӕ хорзӕхӕй нын нӕ кӕстӕрты бафсадут!» Кувӕггӕгтӕ - уӕллаг чъири, бӕгӕныйы кӕхц ӕмӕ базыг айста къухылхӕцӕг ӕмӕ сӕ ахаста бадты кӕстӕртӕм. Ног ӕртыккаг уӕливых ӕрӕвӕрдта хистӕрты раз (дыууӕ уӕливыхӕй кувӕн нӕй), ӕмӕ уӕд та скуывта дыккаг хистӕр, уый фӕстӕ - ӕртыккаг. Кувӕггӕгтӕ ахастой кӕстӕртӕм. Базыг баззад уыдоны фынгыл, физонджытӕ та ӕмхуызон айуӕрстой. Ӕртӕ фӕрсчы хицӕнтӕй ӕрӕвӕрдтой уӕллаг фынгтыл. Кӕстӕртӕ хистӕртӕн фынг ӕркодтой. Хистӕр фӕсидти ӕппӕтсфӕлдисӕг Хуыцауы тыххӕй. Фӕндыры хьӕр ӕмӕ тыхджын ӕмдзӕгъд ӕрбайхъуыстысты. Омменгӕнӕг фӕсивӕд сӕхи айстой хъазтмӕ. Хъазты сӕ лӕуд у куыдхистӕрӕй: иуырдыгӕй -чызджытӕ, иннӕрдыгӕй - лӕппутӕ. Фӕндырдзӕгъдӕгӕн ис сӕрмагонд Ирон фынджы ӕгъдӕуттӕ бандой. Ӕвзонг лӕппутӕ даргъ фӕйнӕгыл цыбыр ӕмдзӕгьдгӕнӕн лӕдзджытӕй ӕмдзӕгъд кӕнынц. Дыууӕ цӕрдӕг лӕппуйы хъазты радгӕсы хӕстӕ ӕххӕст кӕнынц: сӕ иу чызджыты 'рдыгӕй кӕсы ӕгъдаумӕ, иннӕ - лӕппуты. Саэ иуы къухы - ехс, иннӕмӕ - л ыстӕг тасаг лӕдзӕг. Хъазты л ӕппу рахизы. Ехсы кӕнӕ лӕдзӕджы фындзӕй рахахх кӕнгӕйӕ йын радгӕс цы чызгмӕ ацамоны, уый раз къахфындзтыл ӕрлӕууы, рахиз къух риумӕ сисы, сӕрӕй акувы, стӕй, чызджы фӕдыл лыстӕг сиргӕ, йӕ цухъайы дыстӕ уӕлдӕфы ахӕссы. Хъазт цыренӕй-цырендӕр казны, фӕсивӕдӕй къухбакӕнӕн нал ис. Бадты зард тыхджын къухӕмдзӕгьдимӕ хатгай фӕндыры зӕлтыл фӕтых вӕййы. Куыннӕ цыдаид арфӕйы нуазӕнтӕ ӕмӕ хуынтӕ хъазтмӕ! бадты хистӕртӕ, къухылхӕцӕгӕмӕ ӕмдзуарджынӕй, хӕдзарвӕндаджы лӕппутӕ ӕмӕ чызджытӕй, хӕрӕфырттӕ ӕмӕ хиуӕттӕй. Иуӕй дзы иннӕ дӕсныдӕр ӕмӕ зӕрдиагдӕр арфӕтӕ кодта хъазты фӕсивӕдӕн. Нуазӕнтӕ уӕлдай буцдӕрӕн лӕвӕрдтой чызджытӕм. Уыдон-иу дыууӕйӕ рахызтысты, уӕ нуазӕн бирӕ, зӕгьгӕ-иу мынӕг хъӕлӕсӕй загътой, сӕрӕй-иу акуывтой ӕмӕ-иу нуазӕн хъазты сӕр лӕуджытӕм кӕнӕ уазӕг лӕппутӕм бахастой. Уыдон-иу бирӕ рӕсугьд ныхӕстӕ ссардтой нуазӕн ӕрбахӕсджытӕн дӕр ӕмӕ чызджытӕн дӕр. Фӕндыры цагъд, ӕмдзӕгъд ӕмӕ нуазыны зард ӕфсармы ӕфтыдтой нуазӕнайсӕджы ӕмӕ-иу ӕй банызта. Хай хауди ӕмдзӕгъдгӕнӕг лӕппутӕм, хуын - хъазтмӕ кӕсӕг адӕммӕ, кафты бар - нуазӕнӕрбахӕссӕг кӕнӕ хуындзаутӕм. Хъазты фӕсивӕд сын тыхджын къухӕмдзӕгьдӕй арфӕ кодтой. Уӕдмӕ-иу бадты адӕм дӕр сыстадысты ӕмӕ-иу, искуы иу стӕм лӕгӕй фӕстӕмӕ, хъазты кафыдысты. Симды адӕмыл-иу цӕст нал ӕххӕссыди. Хуындзау чындзыты цыллӕ кӕлмӕрзӕнтӕ уӕлдай фидыц л ӕвӕрдтой стыр симдаэн. Ӕрмӕст хуры аныгуылды бон уыди нӕртон адӕмы дардыл симд бауромын, ӕмӕ-иу уӕд алчи йӕ фӕрныг хӕдзар бацагуырдта. Цас ӕмӕ-иу цас арфӕтӕ ахаста алчи йӕ хӕдзармӕ! Цас хӕлардзинад ӕмаэ-иу цины цырӕгьтӕ ссыгъди адӕмы зӕрдӕты! Цал ӕмӕ ма-иу цал боны зӕлланг кодтой фӕндыр ӕмӕ зарӕджы зӕлтӕ сӕ хъусты! Цас рӕсугъд аэгъдаэуттӕ ӕмӕ-иу уарзондзинад баззад фӕсивӕды зӕрдӕты! Куыд тыхджын уыди адӕмы бӕллиц ног ахӕм чындзӕхсӕвмӕ! .. .Сыгьдысты цырӕгьтӕ. Фӕсивӕд сӕ хъазт уатмӕ баивтой. Ӕртыккаг сӕр Хызисыны фынг Кӕд чындзы цӕгат хуын не ’рбахастой ӕмӕ хыз сисын райсоммӕ нӕ ныууагьтой, уӕд сӕрӕн ӕфсымӕртӕн - куыст. Цӕттӕ у хызисӕг, рӕвдз у фынджы ӕгьдау. Хӕдзар адӕмӕй йедзаг. Чындзы йӕ чындздзон дарӕсы фӕсивӕды ӕхсӕн ӕрлӕууын кодтой. Фӕндыры цагъд, кьухӕмдзӕгьд ӕмӕ зард стынг сты. Хӕдзары астӕу, кувинӕгтӕ йӕ уӕлӕ, афтӕмӕй февзӕрд ирон фынг. Цӕрдӕг лӕппу арахъы дурын фынгӕй систа, сыкьа арахъӕй байдзаг кодта ӕмӕ йӕ кувӕг хистӕрмӕ радта. -Уӕ Стыр Хуыцау, дӕ хорзӕх нын ратт! Уӕ сыгъдӕг Уастырджи, дӕ рауадзгӕ хъуыддаджы нын хорз ӕххуыс бакӕн! Уӕ бынаты зӕд, дӕ быны ног бинойнаг йӕ цӕсгом ӕвдисы ӕмӕ адӕмӕн уарзон куыд фӕуа, уыцы амондылӕфтыд ӕй фӕкӕн! Уӕ нӕ хӕхты рухс зӕдтӕ! Абон ӕртӕ ӕфсымӕрыл ӕфты цыппӕрӕм ӕмӕ, сӕ хойы рӕвдаугӕйӕ ӕмӕ кӕрӕдзи уарзгӕйӕ, фӕйнӕ сӕдӕ азы куыд фӕцӕрой, ахӕм амонд сын раттут! Уӕ сыгъдӕг Мады-Майрӕм! Сӕ хо авд лӕппу ӕмӕ иу чызджы мад куыд разына, ахӕм амондджын сӕ фӕкӕн! Хистӕр кувӕггаг радта кьухылхӕцӕгмӕ. - Мах цыппар ӕфсымӕрӕй нӕ иунӕг хоимӕ ард хӕрӕм, абонау кӕй уыдзыстӕм ӕнувыд кӕрӕдзийыл, кӕй никуы ӕруадздзыстӕм нӕхимӕ уайдзӕф, ӕмдых-ӕмзондӕй кӕй ӕххӕст кӕндзыстӕм адӕмы ӕууӕнк. Уӕ Стыр Хуыцау! Де сконд зӕдты нын ӕххуысгӕнӕг фӕкӕн! Сыкъайы ныппӕрста ӕртӕ суарийы, ӕртыгай суаритӕ дзы ныппӕрстой ӕмдзуарджын ӕмӕ хызисӕг дӕр. Къухылхӕцӕгсыкьа бахаста йӕ хойы былтӕм, сахуыста дзы йӕхӕдӕг, стӕй та - ӕмдзуарджын. Уый фӕстӕ сыкъа радтой хызисӕгмӕ. -	Нӕ хойы цӕсгом уын гом кӕнын ӕмӕ уӕм арвау рӕсугъд куыд фӕкӕса, хурау уӕ куыд рӕвдауа, ахӕм арфӕ уын ракӕнӕнт нӕ фыдӕлты кадджын зӕдтӕ. Уыйадыл хызисӕг сахуыста сыкьайӕ ӕмӕ йӕ лӕууӕгмӕ радта. Лӕууӕг сыкьа байдзаг кодта ӕмӕ йӕ хистӕрмӕ бахаста. -	Стыр бузныг уӕ ардбахӕрдӕй. Ӕнустӕм уӕ ном, уӕ кад фӕзминаг уӕнт. Уӕ хойы цӕсгом рухс кӕнӕд адӕмы зӕрдӕтӕ, уарзон фӕуӕд адӕмӕн. Хызисӕг хъама сласта. Йӕ хойы раз ӕрлӕууыд. Хъамайы Ирон фынджы ӕгъдӕуттӕ фындзӕй схӕцыд цӕсгомы хызыл, рахизырдӕм ӕй чындзы сӕрты ӕртӕ хатты ахаста: - Фарн! Фарн! Авд лӕппуйы ӕмӕ иу чызг! - ныхъхъӕр кодта ӕмӕ йӕ кӕнӕ чындзы, кӕнӕ та йӕ фарсмӕ лӕууӕг чындздзон чызджы рахиз уӕхскыл ӕрӕвӕрдта, стӕй фӕстӕдӕр алӕууыд. Хистӕр та арфӕйы ныхӕстӕ ӕмӕ рӕсугъд куывдтытӕй сбуц кодта ӕфсымӕртӕ ӕмӕ хойы зӕрдӕтӕ, стӕй арфӕ ракодта адӕмӕн ӕмӕ бар радта чындзы ракафын кӕнынӕн. Фӕндыры зӕлтӕ ӕмӕ тыхджын къухӕмдзӕгъд баиу сты. Хызисӕг йӕ къахфындзтыл ӕрзылди хъазты астӕу, ӕрлӕууыд йӕ хойы раз, рахиз къух йӕ риумӕ систа, йӕ сӕрӕй акуывта ӕмӕ иуварс алӕууыд - фӕндаг ын радта. Чындз цыбыр къахдзӕф ракодта ӕмӕ ӕфсӕрмхуызаэй ӕрлӕууыд. Радгӕс бамбӕрста хабар ӕмӕ хистӕрты, лӕгӕй-усӕй, сбадын кодта. Хо ӕмӕ ӕфсымӕры аив кафтмӕ алчи кӕсыныл фӕци. Чындзимӕ акафӕггагхьуыди ӕхцайы лӕвар ӕмӕ йӕ ӕхсызгонӕй баххӕст кодтой кӕстӕртӕ. Хистӕр бар радта чындзы йӕ уатмӕ акаэнынӕн. Ныр та фӕсивӕд ӕнхъӕлмӕ кӕсынц сиахсмӕ - хьуамӕ йӕ ныртӕккӕ йӕ кьухылхӕцӕджы хӕдзарӕй ӕрбакӕной. Чындзытӕ ӕмӕ чызджытӕй чидӕртӕ, ӕгъдаумӕ гӕсгӕ, чындзы адавыныл архайынц. Сӕрӕн ӕфсымӕртӕ ӕмӕ фӕсивӕд заргӕ ӕрбахӕццӕ кодтой сиахсы, бахъахъӕдтой чындзы. Ныр иууылдӕр бӕрӕгбонхуызӕй уаты бадынц- цӕхх-кӕрдзынӕй иумӕ аходынц. Раэстӕг ӕмбисӕхсӕвмӕ фӕхӕстӕг. Къухылхӕцӕг арфӕ ракодта фӕсивӕдӕн, лӕггадгӕнӕг сылгоймӕгтӕн, ӕфсиниуӕггаэнджытӕн ӕмӕ сын сӕ хӕдзӕрттӕм ацӕуыны бар радта. Кар адӕмӕй иуӕй-иутӕ бамбӕхстысты алы рӕтты ӕмӕ ног бинонты фыццаг ныхӕстӕм хъуыстой. Хуыны фынгтӕ Дыккаг бон кӕнӕ иу-цалдӕр боны фӕстӕ чындзы цӕгат сӕ ног хӕстӕджытӕм хастой хуын. Хуыны уыдысты чындз ӕмӕ йӕ хиуӕтты лӕвӕрттӕ хӕдзары бинонтӕ ӕмӕ сӕ хӕстӕджытӕн, мыггаджы хистӕр, къухылхӕцӕг, ӕмдзуарджын, сыхы лӕгтӕ ӕмӕ устытӕн: басылыхъытӕ, хӕдойнӕгтӕ, куырӕтагтӕ, фӕсмынтӕ, астӕубӕстӕ, фындзыкӕлмӕрзӕнтӕ, ливоры бӕстӕ, сӕрбӕттӕнтӕ, раздарӕнтӕ, къабайӕгтӕ ӕмӕ ӕндӕр ахӕм алыхуызон лӕваэрттӕ. Уыдоны уӕлдай ма дзы уыдысты чындзы хуыссӕнтӕ, йӕ уӕлӕдарӕс, хӕдзарон лыстӕг дзауматӕ. Ӕртыккаг сӕр Хуындзӕуттӕн кодтой кусарт, арӕзтой хъазт ӕмӕ йӕм хъӕубӕсты фӕсивӕды хуыдтой. Дыууӕ боны ӕмӕ иу ӕхсӕв фӕсивӕд ӕмӕ ногхӕстӕджытӕн фаг нӕ кодтой кӕрӕдзиуыл цин кӕнынӕн. Уӕдӕ-иу хуынмӕ цы адӕмы ӕрхуыдтой, уыдонӕй дӕр ӕнӕ акафгӕйӕ чи ацыдаид йӕ хӕдзармӕ? Хуындзӕутты сбуц кӕнын уыди фысымты стыр хӕс, ӕмӕ алчи йӕхи хъардта уыдонӕн исты лӕвар бакӕныныл. Фӕстӕмӕ сын семӕ ӕвӕрдтой кусарты фарс, чъиритӕ, арахъ ӕмӕ бӕгӕны. Чындзы хӕдзармӕбаконд Чындзӕхсӕвӕй иу-дыууӕ кьуырийы фӕстӕ чындзы кодтой хӕдзармӕ. Цӕхх, кӕрдзын, кусарт, арахь, бӕгӕны, -хӕдзар алцӕмӕй дӕр рӕвдз. Уатфӕсивӕдӕй йемыдзаг. Къухылхӕцӕг, ӕмдзуарджын ӕмӕ фӕсивӕд зард ӕмӕ фӕндыры цагьдимӕ чындзы йӕ уатӕй хӕдзармӕ бакодтой. Хӕдзары-иу стыр хьазт сарӕзтой. Чындзимӕ ракафын домдта ӕхцайы лӕвар, фӕлӕ уый стыр кад уыди ӕмӕ уыцы хӕс алчи дӕр ӕхсызгонӕй йӕхимӕ иста. Хиуӕттӕн дӕр-иу фадат фӕци чындзы сӕхимӕ одзурын кӕнынӕн. Ӕгъдау домдта, цӕмӕй чындз уайсада йӕ хицау, йӕ хицау ӕмӕ ӕфсины ӕсымӕртӕм, мыггаджы хистӕртӕм. Уый нӕ, фӕлӕ ма йын сӕ нӕмттӕ дзурыны бар дӕр нӕ лӕвӕрдта. Йӕ лӕджы хуыдта «мӕнӕ уый», иннӕты - «мӕнӕ уый фыд», «мӕнӕ уый мад», «мӕнӕ уый мадыфсымӕр». Мыггаджы зӕронд лӕгты амыдта сӕ устытӕ, сӕ чызджытӕ кӕнӕ лӕппуты нӕмттӕй: «Дарчионы лӕг», «Аминӕты фыд», «Батрадзы 'фсымӕр». Чындзмӕ дӕр йӕ номӕй ничи дзырдта. Хуыдтой йӕ «чындз», кӕнӕ та йӕ амыдтой, дзырдӕн, афтӕ: «Гаджионы чындз», «Сосланы чындз», «Зауырбеджы ус». Фылдӕр ӕм дзырдтой йӕ чызгон мыггагӕй: «Цӕллагон», «Цӕллагты чызг». Фӕсномыгӕй йын амыдтой йӕ сывӕллӕтты дӕр: «Чындзы сывӕллон кӕуы»; «Цӕллагоны лӕппу бафынӕй». Чындзы донмӕаконд Ирыстоны иуӕй-иу хъӕуты чындзы донмӕ кӕнӕн бон уыдис уалдзӕджы, Бӕлдӕрӕны бӕрӕгбоны рӕстӕджы. Хуыдтой йӕ Касуты бон. Иннӕ рӕтты та - ӕндӕр афонты. Ирон фынджы ӕгъдӕуттӕ ...Чындзӕхсӕвӕй цасдӕр рӕстӕг рацыди. Чындзы донмӕ кӕнӕн афон ралӕууыд. Чындзытӕ, чызджытӕ, фӕсивӕд ӕрӕмбырд сты. Алкӕуыл дӕр дзы - йӕ бӕрӕгбоны дарӕс. Чындзы сфӕлыстой ӕмӕ фӕндыры цагъд ӕмӕ ӕмдзӕгьдимӕ фӕцӕуынц доны рӕсугьд цъӕхнӕуу былмӕ. Уыцы ран стынг ис хъазт, рахызт симдмӕ. Цӕугӕдон рауылӕнтӕ кӕны, ӕмӕ адӕймагмӕ афтӕ кӕсы, цыма уый донычызджытӕ кафынц, цыма уыдон дӕр цин кӕнынц. Фӕкафыдысты чызгӕй, чындзӕй, лӕппуйӕ - доны ӕртӕхтӕ феппӕрстой кӕрӕдзийыл, цъӕхнӕуу фынгыл семӕ рахаст хӕринӕгтӕй сахуыстой. Донбеттыр ӕмӕ донычызджытӕм бакуывтой, цӕмӕй сын раттой хӕлар ӕмӕ ӕнӕнизы хосы дон. Чындз къӕртайыдзаг дон систа, ныппӕрста дзы сӕкӕры кьӕрттытӕ. Сахуыстой дзы ӕмхуызонӕй ӕмӕ чындзы йӕ доны къӕртаимӕ бакодтой йӕ фӕрныг хӕдзармӕ. Уым дзаг фынгтыл бадтысты ацӕргӕ хуынд адӕм. Алчи дӕр акувы ӕмӕ адджынӕн аназы донӕй. Бынтон хӕлофӕй та дзы сабитӕ нуазынц. Суангхурныгуылдмӕ фӕминас кодтой, фӕкафыдысты. Хур йе 'хсӕвы хӕтӕны куы афардӕг, уӕд фӕсивӕд дӕр, сӕ хъусты фӕндыры зӕлтӕ нӕргӕ, афтӕмӕй сӕ буц хӕдзӕрттӕ бацагуырдтой. Амӕй фӕстӕмӕ чындз хӕсдзӕн хӕлар ӕмӕ адцжын дон. Рӕвдаудзӕн дзы йӕ бинонты, йӕ сывӕллӕтты, цӕттӕ дзы кӕндзӕн бӕрӕгбоны кувинӕгтӕ. Хуындӕджыбадты ӕгъдӕуттӕ Чындз-иу йӕ фыццаг сывӕллон ныййарынмӕ цыдис йӕ цӕгатмӕ, хуындӕджы бадынмӕ, - йӕ мады цур ын ӕнӕфсармдӕр кӕй уыди, уымӕ гӕсгӕ. Фӕци-иу дзы бирӕ рӕстӕг, афӕдзы онг. Фӕстӕмӕ та здӕхти хуынимӕ: хӕрд, нозт ӕмӕ кусӕрттаг, сывӕллоны авдӕн ӕд хуыссӕнтӕ, дарӕс ӕмӕ лӕвӕрттӕ. Дедадзаутӕ Хуындзӕутты хуыдтой дедадзаутӕ. Кӕд ӕмӕ-иу лӕппуйы авдӕн хастой, уӕд сӕ кад уыди тынг бӕрзонд. Сӕ размӕ цыдысты хӕдзары ӕмӕ сыхы чындзытӕ, чызджытӕ ӕмӕ лӕппутӕ. Хӕдзармӕ хистӕр лӕгтӕ ӕмӕ устытӕ ӕмбырд кодтой. Уайтагьд-иу фӕсивӕды хъазты фӕндырыхъӕр ӕмӕ ӕмдзӕгъд райхъуысти. Ӕртыккаг сӕр Ноггуырд чызджы дедадзаутӕн ахӕм кад нӕ уыди. Хуынмӕиу ӕрӕмбӕрд сты сыхы нӕлгоймӕгтӕ ӕмӕ сылгоймӕгтӕ. Алкӕмӕн дӕр йӕ хуын уыди хицӕн. Чындзӕхсӕв Фыдӕлтӕ адӕймагӕн хуыдтой дыууӕ райгуырӕн боны: иу йӕ рухсфенӕн бон, иннӕ - йӕ чындзӕхсӕвы бон. Фыццагыл цин кодтой ноггуырды бинонтӕ, хӕстӕджытӕ, мыггаг. Дыккагыл та йӕ бинонтӕ, хӕстӕджытӕ, мыггагимӕ цин кодта йӕхӕдӕг дӕр, йӕ бирӕ ӕмгӕрттӕ ӕмӕ йӕ уарзонимӕ, стӕй йӕ уарзоны хӕстӕджытӕ ӕмӕ къабӕзтимӕ. Уыдоны циныл цин кодтой комбӕсты фӕсивӕд ӕмӕ сӕ ныййарджытӕ дӕр. Дыууӕ уарзоны цард ӕмӕ дыууӕ мыггаджы хӕстӕгдзинад ӕнусты дӕргъы нӕ хӕлдта йӕ фидар бӕттӕнтӕ. Дӕргьвӕтин рӕстӕг уыцы бӕттӕнтӕ баст уыдысты ныййарджытӕ, хӕстӕджытӕ ӕмӕ ӕмгӕртты цӕстуарзон ӕмӕ арфхъуыды зондӕй, минӕвӕртты бындурджын ныхӕстӕ, хӕдзаруынджыты уарзон цӕстӕнгас, фидауджыты рӕсугъд фынгтӕ ӕмӕ уынаффӕтӕ ӕмӕ сусӕг цыды аив кӕфтытӕй. Ӕппӕтуыцы фӕзилӕнтӕ фӕсивӕды ахуыр кодтой ӕгъдау, лӕггад кӕнын, кафын ӕмӕ зарыныл, здӕхтой сӕ хӕлардзинадмӕ. Алкӕцы дӕр дзы зӕрдӕйӕн цин лӕвӕрдта. Дӕргъвӕтин ӕмӕ вазыгджын уыдысты чындзӕхсӕвы цӕттӕтӕ. Нӕ рагон фыдӕлтӕ чызджы хӕдзарӕн лӕппуйы хӕдзарӕй домдтой ирӕд. Чындзӕхсӕвӕн агуырдтой гал, йемӕ ма ноджы дыууӕӕртӕ фысы, афтӕмӕй. Чындзхӕсджыты размӕ чызджы хӕдзар цы арахъ хаста, уый дӕр хъуамӕ уыдаид лӕппуйы хӕдзары хардзӕй. Уымӕй уӕлдай ма хъуыди зады ссад - бӕгӕныйӕн ӕмӕ урс ссад чъиритӕн. Сӕ чындзы дӕр хъуамӕ къахӕй-къухмӕ дзаумайӕ сфӕлыстаиккой, йӕ уат ын алцыппӕтӕй дӕр барӕвдз кодтаиккой. Хуыздӕр уавӕры нӕ уыдысты чызджы бинонтӕ дӕр. Уафын хъуыди басылыхъаг ӕмӕ цухъайаг. Хъуамӕ сбыдтаиккой ливоры ӕмӕ астӕубӕстӕ, лыстӕг сынкӕй бахуыдтаиккой сӕракдзабыртӕ ӕмӕ фындзыкӕлмӕрзӕнтӕ. Уӕдӕ чызджы хуыссӕнтӕ ӕмӕ алыхуызон лӕвӕрттӕ дӕр хъуамӕ цӕттӕ уыдаиккой. Чындзхӕсджытӕ цыдысты ӕхсӕвӕддӕйыл - иу комӕй иннӕ коммӕ, иу дард хъӕуӕй иннӕмӕ саргъы бӕхтыл ӕмӕ фистӕгӕй ӕмбойны раздӕхынӕн рӕстӕг фаг нӕ кодта. Уыимӕ - ӕгъдау бирӕ лыстӕг фӕзилӕнтӕ сӕххӕст кӕнын домдта. Ирон фынджы ӕгъдӕуттӕ Уӕлдӕр ма йӕ куыд загьтон, афтӕмӕй чындзхӕссӕг кодтой, хуыссӕгӕн ӕмӕ мастӕн фӕразон, нозтӕн фидар, дзурынмӕ арӕхстджын, кафынмӕ рӕвдз ӕмӕ зарынмӕ дӕсны чи уыд, ахӕм лӕгтӕ ӕмӕ лӕппуты. Чындзхон сылгоймӕгтӕ дӕр - чызджытӕ ӕмӕ устытӕ - уыдонӕй дӕлдӕр хъуамӕ мацӕмӕй лӕууыдаиккой: фезмӕл ынмӕ цӕрдӕг, ӕгъдау ӕмӕ бакастӕй ӕххӕст, кафаг, фӕндырдзӕгъдаг, хиуылхӕцгӕ. Ӕппӕт уыцы хорз миниуджыты уӕлдай чындзхӕсджытӕн хъуыди хорз ирон дарӕс, хорз бӕх, хорз саргь, хорз идон, хорз ехс. Алчи сӕ ӕххӕст нӕ уыди, уымӕ гӕсгӕ сӕ ракурын дӕр ӕгадыл нӕ нымадтой, ӕмӕ алы чындзхон дӕр цыди ӕмбӕлгӕ дарӕсы. Чындзхӕсджытӕй алчи дӕр йӕ хӕс зыдта дыууӕ-ӕртӕ къуырийы раздӕр. Нӕлгоймӕгты нымӕц хӕццӕ кодта стдӕсмӕ, чызджытӕ уыдысты ӕртӕ-фондз. Чындзхӕсджытимӕ ма-иу хъуамӕ уыдаид хуындзау ус ӕмӕ чызгӕмбал лӕппу. Сӕ бацыд уыд хуыцауӕхсӕвы дӕс сахатыл, зард ӕмӕ гӕрӕхтимӕ, сӕ рацыд - хуыцаубоны фӕссихор, ноджы хъӕрдӕрӕй зард ӕмӕ фылдӕр гӕрӕхтимӕ. Чындзхӕсджытӕ-иу фӕсивӕды хъазт баййӕфтой йӕ цыреныл ӕмӕ-иу ӕй ноджы цырендӕрӕй ныууагътой, дыккагбон ӕм-иу ноджы фылдӕр фӕсивӕд ӕрӕмбырд. Фӕндыры хъӕр-иу фӕсабыр ӕрмӕст хистӕрты фыццаг сидты рӕстӕг. Цы хъыгдары абон нӕ фыдӕлты уыцы рӕсугъд ӕгьдӕуттӕ ӕххӕст кӕнын? Цы, куы зӕгьӕм, уӕд уый, ӕмӕ ӕгъдӕуттӕ фехӕлдысты, фӕсивӕд нозт, хъылмайы дымд, буары рӕхуыстӕмӕ дзӕгьӕлдзуйыл бафтыдысты. Фӕсивӕд се ’мгары дыккаг гуырӕнбонмӕ -чындзӕхсӕвмӕ нал цӕуынц. Куы ӕрцӕуой, уӕд та фӕскьуымты ӕмӕ фӕсвӕдты сӕхиуыл нозтӕй нӕ ауӕрдынц. Алы рӕттӕй ныхас хъуысы, раздахӕм нӕ фыдӕлты ӕгьдӕуттӕ, ӕнӕ уыдон нӕ цард цардыл нымад нӕу, зӕгъгӕ, хъуыддагӕй та бонвыддӕр кӕнӕм. Адӕмы тых, Стыр ныхас ӕмӕ Хистӕрты ныхасы ӕххуысӕй цӕхгӕр мадзӕлттӕ саразын хъӕуы нозты ныхмӕ. Бадомын хъӕуы, йӕ фырт кӕнӕ йӕ чызг адӕмы уагыл кӕмӕн не сты, ӕхсӕв хӕдзармӕ кӕмӕн нӕ цӕуынц, йӕхӕдӕг та йӕ хӕдзары ӕвронг чи никуы вӕййы, уыцы хистӕртӕй. Нӕ чындзӕхсӕвтӕ раивын хъӕуы сӕ фыццаджы уагмӕ, кӕстӕртӕн хъомылад дӕттӕг, ӕгьдӕуттыл ахуыргӕнӕг ӕмӕ стыр циндзинадхӕссӕг куыд суой. Фӕстаг азты бирӕ хорз ивддзинӕдтӕ ӕрцыд нӕ чындзӕхсӕвты ӕгъдӕутты: нал исӕм ирӕд, нал агурӕм кусӕрттаг, нал домӕм Ӕртыккаг сӕр бӕгӕныйаг, чъирийаг ссӕдтӕ ӕмӕ арахъ, уӕдӕ чындздзон дарӕс ӕмӕ лӕвӕрттӕ дӕр афтӕ. Чызг чи схъомыл кодта, ахуырдзинад ын чи радта, хорз ӕгъдӕуттӕ ӕмӕ йӕ куысты фӕндагыл чи сарӕзта, уыцы ныййарджытӕ йын йе стыр цины бон дӕр йӕ фӕндаг срухс кӕндзысты. Уыимӕ, нырыккон чындзӕхсӕвы ӕгъдӕуттӕй бирӕтӕ та сты ӕркӕсинаг ӕмӕ адӕмы тӕрхонмӕ рахӕссинаг: 1.	Ныййарджытӕн алы хатт чызг ӕмӕ лӕппуйы фӕндоныл ӕнӕ ахъуыды кӕнгӕйӕ сразы уӕвын раст нӕу - уымӕй хӕлы ӕфсарм, лӕмӕгъ кӕны уарзондзинад ӕмӕ хӕстӕгдзинады фидар бӕттӕн. 2.	Минӕвӕртты бирӕ хӕттыты цӕуын кӕн, уый дӕр ӕгад хъуыддаг у - чызджы хӕдзары ӕдзӕллагдзинад ӕвдисӕг. 3.	Фидауджыты бирӕ кад никуы никӕмӕн скодта - ӕртӕ лӕджы цы нӕ бауынаффӕ кӕной, уый фондзыссӕдзӕн дӕр нӕ бантысдзӕн. 4.	Фидыды хӕд фӕстӕ ног хӕстӕгмӕ кьухылхӕцӕг, ӕмдзуарджын ӕмӕ сиахсы бацыд рагон рӕсугъд ӕмӕ хъӕугӕ ӕгъдау у. 5.	Дыууӕ ног хӕстӕджы сӕ чындзӕхсӕвтӕ иу бон кӕнын кӕй райдыдтой, уӕлдайдӕр та мӕрдты бон, сабаты, уый у, нӕ фыдӕлты фарн ӕмӕ дин чи халы, ахӕм хъуыддӕгтӕй иу- ӕнӕ хӕстӕг, ӕнӕ хион, ӕнӕ адӕм чындзӕхсӕв дӕр ӕмӕ ӕндӕр исты циндзинад дӕр нӕ фыдӕлтӕ хуыдтой хӕдмӕл. Фылдӕр хатт адӕймаджы фӕфӕнды чызгӕрвыстмӕ дӕр ӕмӕ чындзӕрхастмӕ дӕр хуынтимӕ фӕцӕуын, фӕлӕ йын рӕстӕг не сфаг вӕййы ӕмӕ хъӕстагӕй баззайы. 6.	Чындзӕхсӕвы рӕстӕг иуырдыгӕй дӕр ӕмӕ иннӕрдыгӕй дӕр цыбыр кӕй вӕййы, уыцы ӕууӕл фадат нӕ дӕтты фӕсивӕдӕн фӕндыр айвазынӕн ӕмӕ дардыл симды асимынӕн. Чындз нӕма ӕрбахастой, цӕмӕ дзы цӕуӕм, цӕуыл дзы кафӕм, зӕгъгӕ, фӕзӕгьынц. Уый фӕстӕ та талынг вӕййы - хӕдзармӕ цӕуыны афон. Чызджы хӕдзары та бакӕнынц: «Чындз ацыди, чындзӕхсӕв фӕци, цӕмӕ ма дзы лӕууӕм?» 7.	Чындзхасты чындзы ӕрбацыдмӕ ас адӕм сӕ бадт ахицӕн кӕнынц ӕмӕ сӕ хӕдзӕрттӕм фӕцӕуынц. Чызгӕрвысты дӕр фылдӕр хатт, уазджыты ӕрбацыд ӕрӕгмӕ кӕй вӕййы, уый аххосӕй адӕм ӕрбадынц ӕмӕ чындзхӕсджытӕм фаг цӕстӕнгас нал вӕййы. Хиуӕттӕ ӕмӕ хӕстӕджытӕ чындзы нӕ фенынц, афтӕмӕй сӕ хӕдзӕрттӕм фӕцӕуынц. Чындз йӕ цӕгаты дӕр ӕмӕ ам дӕр йе 'мгӕрттӕй кафгӕ никӕй фены. Ирон фынджы ӕгьдӕуттӕ 8.	Нӕ фыдӕлтӕ ӕппӕт дӕр хынцыдтой - бадӕн бынат, бӕхты бынат, хос. Чындзхӕсджыты нымӕц уӕлӕмӕ нӕ уагътой. Ныр, чызджы хӕдзар ӕппӕт хӕрдзтӕ йӕхимӕ куы айста, уӕд лӕппуйы хӕдзар та йӕхи ницызонӕгскодта ӕмӕ, фыдӕнӕнгӕнӕгау, 50-100 адӕймаджы онг чындзхӕсджытӕ арвиты (уыдонимӕ - бирӕ ӕнӕпайда чызджытӕ), афтӕмӕй та чындзхӕссӕджы хӕдзарӕй дӕр ӕмӕ чызгӕрвитӕджы кӕртӕй дӕр зард ӕмӕ фӕндыры хъӕр нӕ райхьуысы. 9.	Фылдӕр хатт иу ран дӕр ӕмӕ иннӕ ран дӕр уыйбӕрц чызджытӕ ӕмӕ лӕппутӕй иу дӕр нӕ акафы, хистӕрты размӕ дзы чындзимӕ ничи бацӕуы. Ау, хӕрын ӕмӕ нуазын йедтӕмӕ нӕ чызджытӕ ӕмӕ лӕппутӕм ӕгьдӕуттӕй ницыуал хауы? Уӕд ныры чындзӕхсӕвӕй ӕнӕ чындзӕхсӕв хуыздӕр у. 10.	Чындзхӕссыны зарӕг ферох адӕмӕй дӕр ӕмӕ, кьухылхӕцӕг кӕй акӕнынц, уымӕй дӕр. Уый та у чындзхӕссыны кадцжындӕр ӕгъдау, ӕнӕ уыцы зарӕг фыдӕй-фыртмӕ чыцдзаэхсӕв никуы уыди. 11.	Фарнимӕ нӕ, фӕлӕ чындзхӕсджытӕн сӕхицӕй дӕр бирӕтӕ нал ӕрбаздӕхы. Цӕлдонӕй рацӕуӕгау сӕ хӕдзӕртты фӕмидӕг вӕййынц ӕмӕ диваныл бахауынц. Ӕртӕрхонмӕ фӕндӕттӕ Хорз уаид, адӕм ӕмхуызонӕй куы 'ртӕрхон кӕниккой сӕ рӕдыдтыл ӕмӕ нӕ фыдӕлты фарнӕй сӕхи хайджын куы скӕниккой, нӕ кадджын ӕгьдӕуттӕ сафын куы нӕ бауадзиккой, фӕлӕ сӕ куы бахъахъӕниккой. Уый тыххӕй хъӕуы: 1.	Иу бон дыууӕ чындзӕхсаэвы кӕнын ныууадзӕм. 2.	Сабат мӕрдты бон у ӕмӕ сын ӕй ӕнӕ зард ӕмӕ ӕнӕ фӕндырдзагьдӕй сӕхицӕн ныууадзӕм. 3.	Чындзхӕсджыты нымӕц 18 уӕлӕмӕ куннӕ хиза, афтӕ бакӕнӕм. 4.	Чындзмӕ фӕкӕсынмӕ нын фаг уӕд 3 чызджы ӕмӕ 1 ус. 5.	Чындзхӕсджыты фылдӕр хай хъуамӕ уой ирон дарӕсы, уӕлдайдӕр - къухылхӕцӕг, ӕмдзуарджын ӕмӕ чыцдзхон чызджытӕ. 6.	Къухылхӕцӕг, ӕмдзуарджын ӕмӕуазджытӕн сӕ фылдӕр хъуамӕ чындзхӕссӕджы зарӕг зоной. 7.	Ӕрвитӕн хӕдзары уазджытӕн сӕ уӕле хьуамӕ бада хӕдзары хистӕр (кӕнӕ барджын хистӕр), йӕ рахиз фарс - уазджыты хисӔртыккаг сӕр тӕр, сӕ дӕле- куыдхистӕрӕй (фысымтӕм куыдбаддзысты, афтӕ) уазджытӕ. Хӕдзары хистӕры хӕс у йӕ уазджытӕн сӕ фӕндаджы арӕзт ӕппӕтӕй дӕр бамбарын кӕнын. Уазджыты хистӕр уыцы ран базоны къухылхӕцӕгӕмӕ ӕмдзуарджыны, стӕй уазджыты нымӕц. Радзуры сын сӕ бацыд, сӕ рацыд ӕмӕ хи дарыны ӕгьдӕуттӕ. Бафӕдзӕхсы сын, нозт ӕмӕ тызмӕг ныхасӕй цӕмӕй сӕхи хизой. Сӕ бацыд ӕмӕ рацыд хъуамӕ уа зардимӕ. 8.	Уазджыты ахызт кӕртӕй ӕмӕ хъӕуӕй хъуамӕ уа зардимӕ. 9.	Уазджытӕ фӕстӕмӕ ӕрбаздӕхынц заргӕ ӕмӕ кӕрты ӕрлӕууынц ӕмхуызонӕй: «Ой, фарн фӕхӕссӕм... Ой, уе ’хсӕв хорз, нӕ фысымтӕ! Ой, хӕрзӕмбӕлӕг ныл сӕмбӕлӕд!..» Цӕрдӕглӕппуйы кьахфындзты ӕрсагъд ӕмӕ чындзхон чызджы лыстӕг сиргӕ кафт адӕмы зӕрдӕты хъуамӕ ссудза цины цырӕгьтӕ. Уазджытӕ сӕрзӕды бын ӕрлӕууынц зард, фӕндыры цагьд ӕмӕ кьухӕмдзӕгьдимӕ. 10.	Къухылхӕцӕджы бынат уыд, у ӕмӕ уыдзӕн йӕ хойы рахиз фарс. 11.	Нӕ фыдӕлтӕ чындзы ӕрбацыдӕн куывтой сӕрзӕды бын - цӕгатӕй ӕрвыст ӕртӕ кӕрдзынӕй. Цы фӕци уыцы ӕгъдау ныр? Кӕй бахъуыд уыцы рӕсугьд ӕмӕ хъӕугӕ ӕгъдау фехалын? Хъама нал ис, къонайы рӕхыс дӕр - афтӕ, фӕлӕ Фарн ӕмӕ Бынаты хицау дӕр нал сты? 12.	Чындзы ӕрбацыдмӕ хъуамӕ, сӕрзӕды бын чи кувдзӕн, уыцы хистӕр бӕрӕг уа, чындзӕн мад чи суыдзӕн, уыцы ус ӕмӕ йӕ хъӕбысы чи абаддзӕн, уыцы гыццыл лӕппу дӕр афтӕ. 13.	Чындзы хыз сисын, хӕдзармӕ йӕ бакӕнын, стӕй та йӕ донмӕ акӕнын, - уыдон уыдысты чындзы зӕрдӕлхӕнӕн, хиуӕттимӕ йӕ зонгӕ кӕнӕн ӕмӕ хӕлардзинад фидар кӕнӕн мадзӕлттӕ, бинонтӕ ӕмӕ сыхбӕсты фылдӕр бауарзыны мадзӕлттӕ. 14.	Бирӕ сиӕхсты сӕ каистӕй ничи зоны, уымӕн ӕмӕ лӕггад кӕнынмӕ нӕ арӕхсынц, зиантӕ ӕмӕ цинтӕм нӕ цӕуынц. Уымӕй лӕмӕгъ кӕны дыууӕ мыггаджы хӕстӕгдзинад. 15.	Ис рӕсугъд ран, уарзон хъӕу - Рассвет. Уым чындз ӕрхӕссынц хуыцаубоны, чындзӕхсӕв скӕнынц кьуырисӕры. Цӕмӕй нӕу бафӕзминагацы хьӕуы 'гъдау? 16.	Нӕ фыдӕлтӕ кӕрдзыны хӕрдмӕ хуыдтой сӕ ног хӕстӕджы -чындзы фыды. Абон уыцы хорз ӕгъдау бамынӕг ис- мад ӕмӕ фыд сӕ чызджы цӕрӕн хӕдзар нӕ зонынц. Ахъуыды кӕнӕм ӕмӕ ӕгъдау йӕ бынаты сӕвӕрӕм. 17.	Чызджы хӕдзар дӕр ӕмӕ лӕппуйы хӕдзар дӕр кӕрӕИрон фынджы ӕгьдӕуттӕ дзийӕ лӕвӕрттӕ домын нӕма ныууагьтой. Уыцы лӕвӕрттӕ та кӕрӕдзийы зӕрдӕ кьахын йедтӕмӕ хӕлардзинадӕн ницы ӕххуыс сты. Бацархайӕм сӕ ныууадзыныл! 18.	Уайсадыны хъуыддаг быныскьуыд нӕма скодтам. Бакусӕм йӕ бауромыныл. 19.	Нӕ фыдӕлтӕм фынг ӕнӕ арахъ нӕ уыд, ӕнӕ фынг хъуыддаг нӕ арӕзтой, фӕлӕ арахъы бирӕ банызт та стыр худинаг уыд. Бахъахъӕнӕм дзы кӕрӕдзи. 20.	Фӕкъаддӕр кӕнӕм нӕ сидтытӕ, ныууадзӕм кӕрӕдзимӕ нозтӕй хатын. 21.	Уырдыглӕууӕг кӕм нӕ уа, уый, нӕ кадджын фыдӕлтау, бадтыл ма нымайӕм. 22.	Нӕ бадтӕн-иу хистӕр рагацау бацагурӕм. 23.	Бауромӕм, кусартгӕнджытӕ сӕхицӕн цы хицӕн цуайнаг сфыцынц, уыцы ӕгадгӕнӕг ӕгъдау. Кусӕрттаг скувынӕн цы ӕртӕ чъирийы ӕмӕ арахъ рахӕссынц, уыдон сын ӕгъгъӕд уӕд. 24.	Ӕнӕфсарм, гуыбыцдзӕл ӕмӕхудинаггӕнӕгыл нымайӕм, чындзхӕсджытимӕ ӕнӕ бацагуырдӕй цы чызг кӕнӕ лӕппу ацӕуа, уыдоны. 25.	Хистӕрты ныхас парахатӕй слайда кӕнӕд йӕ бартӕй: хъоды-иу бакӕнӕд ӕгъдаухалӕгыл. 26.	Ӕрӕджы радиойӕ райхъуыст чындзхӕсджыты зарӕг йӕ рагон мотивыл. Ливоры гӕрӕхтӕ, фӕндыр ӕмӕ йӕ ӕмдзӕгъдимӕ зарыдысты - сӕ иуӕй иннӕ хуыздӕр - дыууӕ лӕджы. Тӕхуды, иу хатт ма сӕм байхъус! Кӕд райхьал уаид зарӕг ӕмӕ чындзимӕ цӕуид иу хъӕуӕй иннӕмӕ, иу хӕдзарӕй иннӕмӕ, иу сӕрзӕды бынӕй иннӕ сӕрзӕды бынмӕ. Цыппӕрӕм сӕр ЦЫППӔРӔМ СӔР МАРДЫ КӔНДТӔ Хӕххон адӕм арӕх сӕфтысты зӕй ӕмӕ доны азарӕй, тул гӕ дуры цӕфӕй, былӕй ахаугӕйӕ, искӕй кьухӕй. Исты низӕй ӕрсадысты, зӕгъгӕ, уӕд-иу ӕппӕрстой хӕлттӕ, кӕцы дзуары аххосу, уый сбӕрӕг кӕныны тыххӕй, ӕмӕ йын кодтой нывонд. Мӕлӕтӕй фервӕзт бузныг уыдысты, кӕй хал схауди ӕмӕ нывонд кӕмӕн скодтой, уымӕй. Хуысгӕ рынчынмӕ рынчынфӕрсӕг цыдысты ӕгас комбӕстӕ. Мӕлӕтӕй тӕссаг кӕмӕн уыди, уыцы рынчынмӕ сыхӕгтӕ ӕмӕ хиуӕттӕ бадтысты ӕхсӕв. Мӕлӕт ӕрхӕццӕ, зӕгъгӕ, уӕд удисӕджы цӕстытылхӕцӕг уыдис зӕрдӕджын нӕлгоймаг кӕнӕ сылгоймаг. Нӕлгоймаг-марды надтой нӕлгоймӕгтӕ, сылгоймаджы - сылгоймӕгтӕ. Мардӕн сыгъдӕг кодтой йӕ хил, кодтой йын йӕ кьӕхты ӕмӕ кьухты ныхтӕ. Фӕлыстой йӕ ногхуыд ӕмӕ ногӕлхӕд дарӕсӕй. Нӕлгоймагыл кодтой каисты худ, сылгоймагыл - цӕгаты кӕлмӕрзӕн. Зианы хабар фехъусын кӕнынмӕ хьӕргӕнӕг цыди тар дарӕсы. Йӕ ехс дардта галиу кьухы, йӕ бӕхы къуди уыди ӕнӕлхынцъ. Бӕхмӕ хызти рахизырдыгӕй, къухисӕгмӕ лӕвӕрдта галиу кьух. Марды ӕхсӕвӕр Йе 'вӕрӕн боны размӕ фӕстаг ӕхсӕв зианӕн хӕлар кодтой йе ’хсӕвӕры хай. Марды раз уыди фынг ӕмӕ-иу ыл ӕрӕвӕрдтой сыхӕгты ӕрбахастдыууӕ кӕрдзыны, цыхт, къуымӕл, дзӕрна, цӕхх, дон, кард, арахь ӕмӕ халсартӕ, — кӕй къухы цы уыди, уый, ӕмӕ-иу Ирон фынджы ӕгъдӕуттӕ ын сӕ цырагьсудзын афон дыууӕ хистӕры хӕлар кодтой куыд фӕстаг ӕхсӕвӕр. Фынг фӕсахсӕвӕртӕм марды разӕй ист нӕ цыд. Йӕ сисын ӕмӕ ӕхсӕвӕйрӕгтӕй саходын хауди ӕхсӕвбадджытӕм. Уыцы изӕр-иу мыггаг, сыхбӕстӕ ӕмӕ хӕстӕджытӕ лӕууыдысты зианджыны кӕрты ӕмӕ ӕнхъӕлмӕ кастысты уынаффӕгӕнджытӕм сӕ райсомы хӕстӕ базонынмӕ. Уыдон-иу сӕм ӕхсӕвӕрафонты рацыдысты ӕмӕ-иу дзы алкӕмӕн дӕр йӕ хӕстӕ бамбарын кодтой. Номхуындӕй-иу банымадтой ингӕнкьахджыты, кусартгӕнджыты, кьӕбицы хицӕутты, фынгӕвӕрджыты, уарджыты, лӕуджыты, артгӕнджыты ӕмӕ ӕндӕр алыхуызон лӕггадгӕнджыты, суанг сӕр ӕмӕ кьӕхтӕ чи араудзӕн, уыдоны онг. Уый фӕстӕ-иу сын раарфӕ кодтой ӕмӕ-иу сӕ сӕ хӕдзӕрттӕм арвыстой. Зианы цур-иу баззадысты ас адӕм, сылгоймагӕй-нӕлгоймагӕй. Баргонд кӕмӕн уыд, уыцы сылгоймӕгтӕ та райсоммӕ хойраг цӕттӕ кӕныныл архайдтой. Мӕрддзыгой Мӕрддзыгой цыдысты комбӕсты цӕрджытӕ нӕлгоймагӕйсылгоймагӕй, лӕппуйӕ суанг зӕронд лӕгмӕ. Ӕддаг кӕмттӕй-иу фӕзындысты хиуӕттӕ ӕмӕ тугхӕстӕджытӕ. Хӕстӕг, хион ӕмӕ сыхаг сылгоймӕгтӕ семӕ хастой рухсаггӕгтӕ, йӕ къух кӕмӕн куыд амыдта, афтӕ: арахъ, цыхт, ссад, кӕрдзынтӕ. Стыр лӕварыл нымад уыдысты кусӕрттаг ӕмӕ чырынӕн фӕйнӕджытӕ. Рухсаггӕгтӕ гӕххӕттыл фыст нӕ цыдысты. Зианджынтӕ-иу сӕ - кӕнӕ иу, кӕнӕ иннӕ - бӕлвырдӕй зыдтой. XX ӕнусы 30-40 азты мӕрддзыгой адӕм ӕхца дӕттын байдыдтой иу сомӕй ӕртӕ сомы онг, ӕмӕ уӕд фӕзындысты номхыгъдтӕ дӕр. Зианы бон зианджыны гом дуары рахиз фарс (рацӕугӕйӕ) хӕдзарвӕндаджы нӕлгоймӕгтӕ сӕхиуӕттимӕ лӕууыдысты хъӕубӕсты ӕвзӕрст лӕгты дӕллаг фарс. Сылгоймӕгтӕ кӕугӕ, хъарӕггӕнгӕ, рустӕ тонгӕ, уӕрджытӕ хойгӕ ӕмӕ сӕрыхъуынтӕ тонгӕйӕ хиуӕттимӕ къордтӕй цыдысты зианы цурмӕ. Иуӕй-иу кьордтӕ та цыдысты иронвӕндаг кӕнгӕйӕ. Бынат куыд амыдта, уымӕ гӕсгӕ-иу фӕрсӕй-фӕрстӕм ӕрлӕууыдысты, кӕлмӕрзӕнтӕ-иу фӕсхъустӕм аппӕрстой ӕмӕ-иу дзы ӕмхуызонӕй алчи йӕ дыууӕ къухӕй бынмӕ мустучъийӕ йӕ дыууӕ уӕраджы цавта, уӕлӕмӕ армытъӕпӕнӕй та - йӕ дыууӕ Цыппӕрӕм сӕр русы. Сӕ цӕф уыдис ӕмхуызон ӕмӕ сӕ тыхджын цъыккӕй адӕмы зӕрдӕтӕ тъӕппытӕ хаудысты. Азӕй-азмӕ иронвӕндаг стӕмӕйстӕмдӕр кодта ӕмӕ йӕ ныр искуы иу хатт йедтӕмӕ нал кӕнынц. Рустӕ тонын ӕмӕ сӕрыхъуынтӕ рӕдувыны ӕгьдау дӕр бамынӕг. Нӕлгоймӕгтӕ-иу дыгӕйттӕй, цыппӕргӕйттӕй кӕнӕ ӕхсӕзгӕйттӕй ӕрлӕууыдысты зианджыны дуармӕ, адӕмы раз лӕууӕг хистӕртӕ ӕмӕ зианджынтӕн тӕфӕрфӕс ракӕнынмӕ. Хистӕр-иу сӕ размӕ рахызт ӕмӕ-иу цыбырӕй, цинты цӕут, хӕстӕг, хионы зиан къорд азты мауал фехъусут, зӕгьгӕ, загъта ӕмӕ мӕрддзыгойы дзуапмӕ ӕнхъӕлмӕ касти. Мӕрддзыгой кӕд дыууӕйӕ уыдысты, уӕд-иу галиу фарс лӕууӕг (кӕд цыппарӕй, уӕд рахизырдыгӕй галиуырдӕм дыккаг, кӕд ӕхсӕзӕй, уӕд астӕуккаг) галиу къахӕй размӕ акъахдзӕф кӕнгӕйӕ галиу къухы фезмӕлдимӕ тӕфӕрфӕс кодта: «Зиан рухсаг уӕд, йӕ фӕстӕ кӕй ныууагьта, уыдон цардӕй бафсӕдӕнт, хъӕубӕстӕ къорд азы ӕнӕ зиан фӕуӕд». Уый фӕстӕ хиуӕттӕ цыдысты марды цурмӕ кӕуынмӕ. Нырау дыууӕ хатты (хистӕртӕн ӕмӕ зианджынтӕн) мӕссӕлытӕ нӕ кодтой. Къух ними иста. Алчи, ӕнцад алӕугӕйӕ, галиу кьухы змӕлдимӕ мӕссӕлы кодта зианджынӕн - «зиан рухсаг уӕд», зианмӕ цӕуӕгӕн - «цинтӕм цу». Зианмӕ адӕм цыдысты тар дарӕсы. Ронбаст ӕмӕ ӕнгом ӕгънӕгӕвӕрдӕй, худтӕ ӕмӕ кӕлмӕрзӕнты. Урс дарӕсы, гомсӕрӕй, ӕгьнӕгуагъд, гомцонг ӕмӕ бӕгънӕгзӕнгӕй зианмӕ ничи цыди - уый уыди стыр ӕгад. Зиан ахӕссыны рӕстӕг нысангонд уыди 2 сахатыл. Уӕдмӕ хистӕртӕ фӕуд кодтой сӕ ныхӕстӕ марды фӕндагӕн. Йӕ цурыиу ын кьаннӕг фынгыл дыууӕ кӕрдзыны цӕхх ӕмӕ арахъимӕ ӕрӕвӕрдтой. Адӕм-иу фӕйнӕрдӕм алӕууыдысты. Зианы цурмӕ-иу бахызтысты дыууӕ кӕнӕ цыппар зӕронд лӕджы ӕмӕ-иу ын йӕ чырын, йӕ дарӕс, йӕ каисты худ (йӕ цӕгаты кӕлмӕрзӕн) ныххӕлар кодтой. Хуыцауӕй-иу ракуырдтой, кӕд ӕм исты тӕригьӕдтӕ уыдис, уӕд ын сӕ куыд ныххатыр кӕна. Мӕрдты Чырыстийы уазӕгиу ӕй бакодтой, фӕндараст-иу ын загътой. Сылгоймӕгтӕй-иу ын исчи йӕ дарӕс ӕмӕ йе 'мбӕрзӕн зынгхъӕстӕ фӕкодта, ӕмӕ-иу фӕсивӕд цырт ӕмӕ чырыны сӕры фӕстӕ чырын систой, зианы-иу йӕ мӕрдон фӕндагмӕ рахизырдӕм азылдтой ӕмӕ йӕ йӕ мӕрдон фӕндагыл, кӕрӕдзи ивгӕйӕ, йе ’нусон бынатмӕ ахастой. Ӕгьдаумӕ гӕсгӕ развей цыдысты нӕлгоймӕгтӕ, сӕ фӕстӕ та - сылгоймӕгтӕ. Уӕлмӕрды ӕгъдауӕвӕрӕг уыди бӕрнджын лӕг. Зианы 5 Хозиты Ф Ирон фынджы ӕгьдӕуттӕ цурмӕ хӕстӕг цӕуыны ӕгъдау нӕ уыди. Марды уӕлхъус йӕ цард ӕмӕ йӕ куысты фӕдыл ныхас кодта хъӕубӕстаг, мӕрддзыгойӕн арфӕ ракӕнын ӕмӕ мардӕн йӕ сыджыты хай ныххӕлар кӕнын та уыдис мыггагӕй лӕджы хӕс. Уый фӕстӕ зианджын бинонтӕ ӕмӕ хиуӕтты фӕстаг цӕссыгмӕ зианы цурмӕ радыгай кодта бӕрнджын лӕг. Сылгоймаджыйӕ лӕджы, нӕлгоймаджы - йӕ усы, фырты йӕ фыды размӕ бакӕнын дӕр уыди йӕ кадджын хӕс. Уый размӕ сын зианы цур уӕвын ӕмӕ адӕмы раз ӕргомӕй кӕуын не 'мбӕлди. Уый фӕстӕ ингӕнкъахджытӕ ӕмӕ цӕрдӕг кӕстӕртӕ зианы чырыны сӕр ӕхгӕдтой ӕмӕ йӕ йе ’нусон хӕдзары ӕвӕрдтой. Фӕсивӕд ӕзраздӕр ӕмӕ фылдӕр сыджыт ныккалыныл сӕхи хъардтой. Ӕгъдӕуттӕ ахицӕны фӕстӕ мыггагӕй лӕг мӕрддзыгой адӕмы хуыдта зианджыны кӕртмӕ зианӕн рухсаг зӕгъынмӕ. Сылгоймӕгтӕ лӕгты ацыды фӕстӕ зианыл сӕ къухтӕ ӕвӕрдтой ӕмӕ сӕ хӕдзӕрттӕм цыдысты, уыдон рухсаг зӕгъынмӕ нӕ цыдысты 60-70 азты онг. Хӕрнӕджы фынг Хӕрнӕджы бадтысты хистӕртӕ ӕмӕ ас фӕсивӕд*. Мыггаг, сыхбӕстӕ ӕмӕ хӕстӕджытӕ, бынтон зӕрӕдтӕй фӕстӕмӕ, кодтой лӕугӕ. Бадӕнтӕ уыдысты дуртӕ, ӕндзӕлттӕ ӕмӕ чысыл хъӕдтӕ. Фынг - фӕйнӕджытӕ, нарӕг каутӕ кӕнӕ хъӕмп. Алы цыппар лӕджы раз дӕр уыди луаси, уӕливых, дзидза, цыхт ӕмӕ цӕхх. Дыууадӕс-ӕхсӕрдӕс лӕгӕн уыдис иу уырдыглӕууӕг. Лӕугӕ кодтой сиӕхстӕ (ӕрыгонӕй - асмӕ) ӕмӕ комбӕстаг лӕппутӕ. Лӕууыдысты хистӕры рахиз фарс. Уый бадти бандоныл. Йӕ разы ӕртӕ уӕливыхы, сӕр, сӕрӕн йӕ рахиз фарс - бӕрзӕй. Хистӕр лӕугӕйӕ фыццаг сыкьайӕ адӕм ӕмӕ зианджын мыггаджы фӕдзӕхста Хуыцауыл: «Уӕ Стыр Хуыцау! Зианджын бинонтӕн дӕ хорзӕх ратт, зианы фӕстӕ хорз кӕуыл ӕрцыд, уый ӕмбал сӕ фӕкӕн! Сӕ зиан цӕмӕй ферох кӕной, ахӕм хорздзинадӕй сын хай бакӕн! Зианмӕ ӕрцӕуӕг адӕмы хорздзинӕдтӕм фӕцӕуын кӕн, иу къорд азы дӕргъы ацы зианы ӕвджид куыд баззайой, ахӕм хорз арфӕ сын ракӕн! Сӕ алы хӕстӕг, сӕ алы хионмӕ цинтӕ ӕмӕ куывдтӕм куыд фӕцӕуой, уыцы хорздзинад сын дӕ цӕст бауарзӕд! Нӕ зиантӕ къаддӕр куыд уой, нӕ цины бонтӕ фылдӕр, ахӕм амонднынратт!» *Ӕмбӕрстгонд нӕу. (Ред. фиппаинаг.) Цыппӕрӕм сӕр Хистӕр сыкъа лӕууӕгмӕ радта. Уый йӕ хистӕрты бадты кӕстӕртӕм фӕхаста. Ӕртыккаг уӕливых систой ӕмӕ йӕ фынгыл дӕлдӕр дыууӕ дихӕй ӕрӕвӕрдтой. Лӕууӕг хистӕрмӕ радта дыккаг сыкъа. (Ацы рӕгь кодтой дыууӕ хуызы - фыдӕлтыккон ӕмӕ нырыккон. Хистӕр равзӕрста фыццаг - фыдӕлтыккон рӕгъ.) Хистӕр сыстад: «Абон нӕ комбӕсты хуыздӕртӕй иу, хъӕбатырты хьӕбатыр, мыггаджы ныфс, бинонты дарӕг, сабиты хьомылгӕнӕг цӕрынхъуагӕй ацыд йе ’нусон бӕстӕм. Нӕ хӕхты арф кӕмттӕй, нӕ дард быдыртӕй дзыллӕтӕ ӕрӕмбырд сты уымӕн фӕндараст зӕгьынмӕ. Бадты та йын рухсаг зӕгьынц ӕмӕ рухсаг фӕуӕд. Хӕлар ын уӕд уе 'ппӕты цӕстысыг, уӕ къӕхты хъиамӕт, уӕ хӕдзӕртты хардз. Ӕрцӕуӕг адӕмы та Хуыцауыл бафӕдзӕхстон ӕмӕ сӕ Хуыцауы хорзӕх уӕд». Уыйадыл хистӕр йӕ сыкъа фынгмӕ акъул кодта, ӕртӕхтӕ дзы ӕрӕппӕрста, ӕрбадт ӕмӕ йӕ банызта. Дыккаг ӕмӕ иннӕ хистӕрты ныхас уыди цыбыр: «Ӕрцӕуӕг адӕм, Хуыцауы хорзӕх уӕ уӕд... Зиан рухсаг уӕд. Ацы цӕхх ӕмӕ йын кӕрдзын хӕлар уӕнт». Лӕуджытӕ хистӕрты раз фынг ӕркодтой. Уымӕй дӕлӕмӕ рухс чи фӕзӕгъы ӕмӕ рӕгь чи ахицӕн кӕны, уыдонӕн кард сласын, фынг ӕркӕнын ӕмӕ рухсаггагӕй саходын ӕгьдауы уыди. Кӕрдзын кардӕй лыг кӕнын, дзидза хицӕй ӕддӕрдӕм лыстӕг кӕрдын уыд зианы фынджы рагон ӕгъдау. Рухс зӕгъыны размӕ фынг ӕркӕнын ӕмӕ саходын, уый фӕстӕ та фӕлхӕрдтӕй рухс зӕгьын фыдӕлтӕ нымадтой зианы бафхӕрдыл. Стыр комдзаг акӕнын, бахудын ӕмӕ хьӕр ныхас скӕнынӕй рагон ирӕттӕ сӕхи зынгӕй хъахьӕнӕгау хъахъӕдтой. Нӕ рагфыдӕлтӕ дыууӕ кӕрдзынӕй Хуыцау ӕмӕ Уастырджимӕ кӕй нӕ куывтой, зианмӕ ӕрцӕуӕг адӕмы сӕйраг хӕс рухс зӕгъын кӕй уыди, уымӕ гӕсгӕ Хуыцауы номыл сӕрмагонд рӕгъ нӕ кодтой. Хуыцауы ном ссарын ӕмӕ дзы зианы фӕстӕ хорздзинӕдтӕ ракурын та уыдис ӕгьдауыл нымад. Уастырджийы кой та ахӕм фынгыл ӕппындӕр нӕ кодтой. Рӕгь ацыди кӕронмӕ, алчи рухс зӕгъыны фӕстӕ сахуыста цӕхх ӕмӕ кӕрдзынӕй. Ӕртыккаг рӕгь уыди хӕдзары бинонтӕ, сыхӕгтӕ ӕмӕ ӕрцӕуӕг адӕмы тыххӕй. Рӕгъ хистӕрӕй куы ахызт, уӕд зианджын мыггаг дыууӕ-цыппарӕй сыкъа ӕмӕ дыууӕ хаимӕ ӕрлӕууыдысты сӕ разы. Адӕм сӕ дзурын нӕ, фӕлӕ ма сӕ улӕфт дӕр баурӕдтой ӕмӕ, зӕхмӕ кӕсгӕйӕ, арфӕгӕнӕг зианджынтӕм лӕмбынӕг ныхъхъуыстой. Уыдон хорз арфӕтӕ ӕмӕ рӕсугъд ныхӕстӕй ницыуал ныууагътой фӕсте. Иу сыкъайӕ ссардтой бадты Ирон фынджы ӕгьдӕуттӕ адӕмы ном ӕмӕ йӕ радтой бадты хистӕрмӕ. Иннӕ нуазӕнӕй фылдӕр арфӕтӕ ракодтой ӕрцӕуӕг адӕмӕн ӕмӕ сын сыкъа сӕ хистӕрмӕ радтой. Хӕйттӕ ӕрӕвӕрдтой фынгыл дӕлдӕрты. Хистӕртӕй иуӕй иннӕ рӕсугъддӕр ныхӕстӕ загьта ӕмӕ арфӕйы сыкьатӕ банызтой. Цыппар хистӕры райстой сыкъатӕ, ӕмхуызонӕй сыстадысты: «О зианджын мыггаг, абон уе стыр зианы фӕдыл бадты адӕммӕ ӕрбахастат арфӕйы нуазӕнтӕ. Уӕ хъыджы бонтӕ хорз бонтӕй куыд раиват, ахӕм арфӕ уын Хуыцау ракӕнӕд. Йӕ зианы фӕстӕ хорздзинӕдтӕ кӕуыл ӕрцыд, уыдоны ӕмбал уӕ Хуыцау фӕкӕнӕд. Мӕ рахиз фарс бады мыггаджы хистӕр ӕмӕ йӕ ахӕм бынаты бадын иу къорд азты куыд нал бахьӕуа, фӕлӕ чындзӕхсӕвты ӕртыккаг ӕмӕ куывдты хистӕры бынаты куыд бада, ахӕм арфӕ йын дунесфӕлдисӕг Хуыцау ракӕнӕд. Йӕ кӕстӕртӕ се ’нкьард ныхӕстӕ цины ныхӕстӕй раивӕнт...» Сыкьа радта йӕ цурыбадӕг мыггаджыхистӕрмӕ, иннӕтӕтаарфӕгӕнджытӕм. «Мӕ кӕстӕртӕн ӕмӕ мӕ мыггагӕн, - загъта мыггаджы хистӕр, - цы хорз арфӕтӕ ракодтат, уыдон ӕрцӕуӕнт нӕ дӕллаг фарс бадӕг адӕмыл се ’ппӕтыл дӕр. Мах сбуц кодтой, нӕ зианы уӕз нын сӕхимӕ айстой ӕмӕ сӕ царды буцӕй фӕцӕрӕнт». Банызта сыкьа ӕмӕ йӕ лӕууӕгмӕ радта. Банызтой сӕ нуазӕнтӕ арфӕгӕнджытӕ дӕр ӕмӕ буцӕй ацыдысты. Райста хистӕр цыппӕрӕм сыкьа ӕмӕ рухс загъта хӕдзары зӕронд мӕрдтӕн - мад ӕмӕ фыдӕн, хӕсты чи фесӕфт, зӕй кӕнӕ дон кӕй аласта, низӕй чи амард, уыдонӕн. Уый фӕстӕ хистӕр райста нуазӕн, фӕдзырдта лӕггадгӕнджытӕм, сыстад ӕмӕ сӕм дзуры: «Нӕ уарзон кӕстӕртӕ, нӕ буц сиӕхстӕ, нӕ фидар хӕрӕфырттӕ, нӕ сыхбӕстӕ ӕмӕ комы сӕрӕн фӕсивӕд! Абон нӕ комбӕсты адӕм ӕмӕ мидгӕмтты бӕзджын мӕрддзыгой ӕрӕмбырд сты не ’ппӕты уарзон хистӕрӕн фӕндараст ӕмӕ рухс зӕгъынмӕ. Се сбуц кӕнын ӕмӕ сӕ бахынцынӕн хъуыди стыр хьару ӕмӕ арӕхстдзинад. Сымах равдыстат лӕгдзинад. Мард бавӕрдтат кад ӕмӕ ӕгьдауимӕ. Адӕмы, сылгоймагӕй-нӕлгоймагӕй, барӕвдыдтат. Уе сфӕлдисӕг зӕдтӕ ӕмӕ дауджытӕ уӕ уӕ буц бонты рӕвдауӕг уӕнт! Уӕлмӕрдкьахӕгӕй, кусартгӕнӕгӕй, фынгтӕвӕрӕгӕй, уырдыглӕууӕгӕй, - уе ’ппӕты лӕггад дӕр мардӕн бӕззаг уӕд, бадты адӕмӕн та - хӕлар». Радта сын сыкьа сӕ хистӕрмӕ, радтын кодта сыкъатӕ иннӕтӕм дӕр: «Адӕмы раз мардӕн ныххӕлар кӕнут уӕ фыдӕбон». Уый фӕстӕ хистӕр йӕхӕдӕг дӕр сыкьа райста ӕмӕ дзуры: Цыппӕрӕм сӕр «Дӕ уӕлион цардӕй дӕ дӕлион цард буцдӕр уӕд. Цы бирӕ цӕстысыг ахастай, уый дын хӕлар уӕд. Дӕ ингӕн рухс, фӕлмӕн ӕмӕ мады хъӕбысау адцжын уӕд. Уӕларвы Чырыстийы цур сыгъдӕг удтимӕ дӕ бынатуӕд. Чырыстийы мӕрдты Мыкалгабыры уазӕгу. Адӕм дын цы цӕхх ӕмӕ кӕрдзынӕй ссардтой дӕ ном, уыдон дӕ разы дзагӕй-дзагдӕр кӕнӕнт. Дӕ фынг искӕмӕй мӕгуырдӕр макуы уӕд». Сахуыста сыкьайӕ ӕмӕ йӕ алӕвӕрдта. Чысыл фӕстӕдӕр йӕ лӕдзӕг ӕрбайста ӕмӕ размӕ кӕсы адӕммӕ: бӕркады рӕгъ баназын уыдис бархийӕ ӕмӕ ацыд тагъдгомау. Адӕм ӕмхуызонӕй сыстадысты ӕмӕ зианджыны хӕдзары раз ӕрлӕууыдысты. Хистӕртӕ кӕрӕдзийӕн арфӕтӕ ракодтой, ӕмӕ алчи дӕр йӕ фӕндаджы кой бакодта. Лӕггадгӕнӕг кӕстӕртӕ ӕмхуызонӕй фынгтӕ бафснайдтой, лӕууӕг адӕмы (сыхагӕй, хӕстӕгӕй, хионӕй) ногӕвӕрд фынгтыл ӕрбадын кодтой, ӕмӕ уыдон дӕр зианӕн рухс загътой. Рӕгьытӕ се ’ппӕт дӕр уыдысты цыбыр ныхӕстимӕ. Хистӕр нӕ ферох кодта лӕггадгӕнӕг ӕмӕ уӕлмӕрдкъахӕг фӕсивӕдӕн бузныг зӕгьын, радта сын арфӕйы нуазӕнтӕ. Дыккаг бон сӕр ӕмӕ бӕрзӕймӕ фӕдзырдтой сыхы хистӕртӕм. Семӕ бадтысты, знон зианы чи нӕ уыдис, уыдон дӕр. Ӕртгӕнӕн сабат Ӕртгӕнӕн сабат у ног мард фӕдыл ӕгьдау. Зӕронд заманыиу тъӕнджы мӕйы фыццаг сабаты райсомӕй зианджын бинонтӕ сӕ хӕдзары раз арт скодтой. Уырдӕм-иу рахастой дыууӕ чъирийы, цӕхх, нозт ӕмӕ-иу сӕ дыууӕ сыкьаимӕ фынгыл ӕрӕвӕрдтой. Сыхӕгтӕ ӕмӕ-иу хӕстӕджытӕ бацыдысты, артыл-иу сугтӕ бавӕрдтой, бадзӕбӕх-иу ӕй кодтой, сӕ кьухтӕ-иу ӕм батавтой ӕмӕ-иу сдзырдтой: «Дӕ разы афтӕ судзӕд ӕмӕ дӕ хъарм кӕнӕд. Цыппурсы хъызтӕн дын дӕ ингӕн сӕлын ма уадзӕд». Уый фӕстӕ-иу фынджы цур ног мардӕн радыгай рухс загътой. Рагон адӕм, уӕлдайдӕр та хӕхбӕсты цӕрджытӕ, арф миты хъӕпӕнты лӕгӕрдгӕйӕ суг хастой уӕлмӕрдтӕм ӕмӕ марды ингӕны цур арт кодтой, загътой-иу ын рухс. Уыцы бон-иу бинонтӕ хӕдзары фынгӕрӕвӕрдтой ӕмӕ-иу сылгоймагӕй-нӕлгоймагӕй рухс загьтой мардӕн. Ирон фынджы ӕгьдӕуттӕ Сабатизӕры фынгтӕ Рагӕй-ӕрӕгмӕ ирон адӕм ног мардӕн кодтой ӕртӕ сабатизӕры. Уыдис ӕмӕ ис, фондз-авд сабатизӕры чи кодта ӕмӕ кӕны, ахӕмтӕ дӕр. Сылгоймӕгтӕ рухсаггӕгтимӕ цыдысты ӕмӕ цӕуынц марды уӕлмӕрд бӕрӕг кӕнынмӕ. Сӕ рухсаггӕгтӕй йын ссарынц йӕ ном. Акӕуынц. Райхъуысынцхъарӕджы ныхӕстӕ. Ӕрызгъӕлынц цӕстысыгтӕ. Ӕртыккаг сабатизӕрмӕ ӕрбацӕуынц хион ӕмӕ сыхаг ацӕргӕ нӕлгоймӕгтӕ дӕр ӕмӕ иумӕ рухс фӕзӕгьынц зианӕн. Уый фӕстӕ хион сылгоймӕгтӕ ацӕуынц уӕлмӕрдмӕ цӕстысыг ӕрӕппарын ӕмӕ рухс зӕгъынмӕ. Уым сисынц сӕ сау кӕлмӕрзӕнтӕ ӕмӕ ныккӕнынц ӕндӕртӕ. Хилдарӕг нӕлгоймӕгтӕ дӕр уыцы бон дастой сӕ хил. Уыдис, афӕдзмӕ йӕ саударын чи нӕ уагъта, ахӕмтӕ дӕр. Бадӕнтӕ Ногбоны хӕдфӕстӕ кьуырисӕрӕхсӕвы ног зианджынтӕ кодтой Бадӕнтӕ. Мардӕн хӕлар кодтой йӕ ног азы хай. Сыхаг устытӕ ӕмӕ хионтӕ ӕмбырд кодтой ӕхсӕвӕрафонты ӕмӕ бадтысты ӕхсӕвы арфмӕ. Бонивайӕнтӕм фынг ӕмбӕрзт уыдис алыхуызон хӕринӕгтӕ ӕмӕ нуазинӕгтӕй, адцжинӕгтӕ ӕмӕ халсартӕй. Йӕ астӕу та рӕсугьдарӕзтхьӕдын цырагъдарӕны цыппар кьалиуыл сыгъдысты сойын цырӕгътӕ. Ӕндахӕй йыл ауыгъд уыдысты кьафеттӕ, фӕткьуыйы хустӕ, сӕнӕфсиры цупалтӕ, кӕмӕн йӕ къухы цы уыдис, ахӕм рог хӕринӕгтӕ. Рӕстӕгӕй-рӕстӕгмӕ-иу райхъуысти кӕуын ӕмӕ хъарӕджы ныхӕстӕ. Рухс зӕгъыны афон нӕлгоймӕгты хистӕр фынджы бӕркад хӕлар кодта мардӕн, арфӕ-иу ракодта ӕхсӕвбадӕг, мардӕн кадгӕнӕг сыхӕгтӕ ӕмӕ хиуӕттӕн. Уый фӕстӕ фынгыл ӕрбадын ӕмӕ мардӕн рухс зӕгьыны хӕс уыди алкӕуыл дӕр. Рӕгъы фӕстӕ-иу алчи йӕ хӕдзар бацагуырдта. Бадӕнтӕм хонгӕ нӕ кодтой. Нӕлгоймӕгтӕ-иу дзы бирӕ нӕ афӕстиат сты. Лауызгӕнӕнтӕ Лауызгӕнӕнтӕ кодтой комбӕттӕны фӕстӕ - дыккаг-ӕртыккаг сабатӕхсӕвты. Фыццаг лауызгӕнӕнты бинонты фынгмӕ хастой Цыппӕрӕм сӕр лауызтӕ, нурыдзӕхдон, луаситӕ, дзӕрна, къӕлуа, арахъ, къуымӕл, бӕгӕны ӕмӕ алыхуызон мархойы хӕринӕгтӕ. Дины амындмӕ гӕсгӕ, афӕдз иу хатт, мархойы дыккаг сабатӕхсӕвы, «мӕрдтӕн рацӕуыны бар вӕййы сӕ бинонты фенынмӕ ӕмӕ Хуыцауы размӕ ацӕуынмӕ». Алчи-иу бафснайдта йӕ хӕдзар, йӕ кӕрт, йӕ уынг. Лӕдзджытӕ ӕмӕ-иу ӕндӕр исты ахӕмты ӕххуысӕй скодтой адӕймаджы хуыз, сӕвӕрдтой-иу ӕй бандоныл, йӕ гӕрзтӕ-иу ын кьулыл сауыгътой, йӕ разы-иу ын фынгыл ӕрӕвӕрдтой цӕттӕ хойрӕгтӕ ӕмӕ нуазинӕгтӕ. Хӕдзары дуар дардтой гомӕй. Фӕзындысты-иу цӕстысыгтӕ, райхъуыстысты-иу хъарӕджы ныхӕстӕ. Рухс кӕныны афон хистӕр ардта Хуыцау ӕмӕ Чырыстийы нӕмттӕ. Скодта-иу Барастыры кой: «Рухс бынат уын уӕд Мӕрдтыбӕсты, ацы цӕхх ӕмӕ кӕрдзынӕй уӕ раз дзагӕй-дзагдӕр кӕнӕд». Райсомӕй-иу раджы дуӕрттӕ бакодтой, цӕмӕй къуырийы ӕмгъуыдмӕ балцы цӕуджыты дауджытӕ семӕ уӕларвмӕ ахӕссой. Алчи къуырийы дӕргъы ӕнхъӕлмӕ касти йӕ «бӕлццӕттӕм». Иннӕ сабатӕхсӕв та кодтой дыккаг лауызгӕнӕн. Зазхӕссӕн Зазхӕссӕн у ног зианты номарӕн бон. Кодтой йӕ Куадзӕнӕй дыууӕ кьуырийы раздӕр - сабаты. Уӕдмӕ марды дзаумӕттӕ ӕмӕ дарӕс (кардӕй, топпӕй, хьамайӕ, ливорӕй, худӕй, кӕлмӕрзӕнӕй, къахыдарӕсӕй, уӕлӕдарӕсӕй) иууылдӕр уыдысты иу ран, кӕмӕн - сынтӕгыл, кӕмӕн - бандоныл ӕмӕ сӕм ӕвналын не 'мбӕлди. Зазхӕссӕн бон мыггаг, сыхӕгтӕ ӕмӕ хӕстӕджытӕ марды ном ардтой мархойы хӕринӕгтӕй. Хӕлар ын кодтой йӕ дзаумӕттӕ ӕмӕ йӕ дарӕс.Фынгыл ӕвӕрдтой арахъ, бӕгӕны, бӕзджын ӕмӕ тӕнӕг къуымӕл, суары кьус, доны кьози, кӕфы фыд ӕмӕ цӕхджын кӕсӕгтӕ, ӕнхъизӕнджынтӕ, цуанитӕ, тыппырӕттӕ, задынтээ, лакьамитӕ, скъудаджынтӕ, хъӕдурджынтӕ, нартхор, мӕнӕу ӕмӕ хъӕдуры дзӕрнатӕ, ихын ӕмӕ хуымӕтӕджы сӕкӕртӕ, цыбыр дзырдӕй, мархойы хӕринагӕй къухы цы уыди, уыдон се ’ппӕт дӕр. Семӕ-иу фынгыл ӕнӕмӕнг ӕрӕвӕрдтой цӕхх ӕмӕ кард дӕр. Хӕлар сӕ кодтой ацӕргӕ лӕгтӕ ӕмӕ зӕронд устытӕ. Фӕйнӕ сыкъайы-иу банызтой хӕдзарвӕндаг ӕмӕ сыхаг лӕгты чысыл кьорд. Кӕд ӕмӕ ӕртыккаг сабаты саударӕг хиуӕттӕ сӕ саутӕ нӕ систой, хилдарджытӕ сӕ хил нӕ ныддастой, уӕд уыцы хъуыддаг дӕр уыцы бон ӕмбӕлдис бакӕнын. Марды дарӕс дӕр-иу уӕд систой. Ирон фынджы ӕгьдӕуттӕ Арӕзтой ӕлӕм (лӕм), уагътой дугъ. Раззаг дугъонӕн йӕ лӕвар уыди ӕлӕм. Иннӕтӕн дӕр лӕвар кодтой марды дарӕс ӕмӕ гӕрзтӕй. Ӕлӕм Зианы кӕндтӕй иуы, тынгдӕр - зазхӕссӕны, марды кадӕн арӕзтой ӕлӕм. Тымбыл даргь талабӕлас-иу хорз слӕгьз кодтой ӕмӕ-иу ын йӕ кӕроныл цӕхгӕрмӕ цыбыр хъил ныффидар кодтой. Ныссагътой-иу ыл рагьӕнтӕ. Мӕцъыл халгондӕй-иу ыл сауыгьтой къафеттӕ, фӕткьуытӕ, фӕткьуыйы хустӕ, ӕнгузтӕ ӕмӕ алыхуызон адджинӕгтӕ. Цалдӕр бӕхджыны йӕ тырысайау хастой хьӕуи-хъӕу. Уынгты-иу адӕмы кӕнӕ сывӕллӕтты дзыгуырӕй кӕм баййӕфтой, уымиу ӕй бауыгътой ӕмӕ-иу хӕринӕгтӕ зӕхмӕ ӕрызгъӕлдысты цӕмӕй фылдӕр адӕм сахуыстаиккой рухсаггӕгтӕй, уый тыххӕй уыди уыцы фӕтк. Бӕхджынтӕ-иу фӕстӕмӕ куы 'рбаздӕхтысты, уӕдиу хъил фидар ныссагьтой кӕрты. Чи йӕм сбырыдаид ӕмӕ ма йыл цы хӕринӕгтӕ баззад, уыдон чи ӕристаид, уымӕн марды номыл дарынмӕ лӕвар кодтой исты дзаума. Дугь Рагӕй фӕстӕмӕ ирон адӕм марды кадӕн цы алыхуызон ӕгьдӕуттӕ ӕххӕст кодтой, уыдонӕй иу уыдис дугъ. Арӕзт цыди марды мысӕн бонтӕй иуы. Арӕх ӕй кодтой Куадзӕнты дӕр. Комбӕсты ӕвзӕрст бӕхтимӕ-иу уыдысты ӕддагкоймӕгтӕ дӕр, семӕ - хъузӕттӕ, афтӕмӕй. Дугъы архайджытӕн-иу уыдис фыццаг ӕмӕ дыккаг лӕвӕрттӕ: цуанонтопп, ӕхсаргард, хъама, бӕрцытӕ, сахат, басылыхъ ӕмӕ ӕндӕр дзауматӕ. Дугъы номыл кодтой кусарт, йемӕ уыдис цӕхх ӕмӕ кӕрдзын. Бадты ӕппӕлыдысты, разӕй чи ӕрбацыди, уыцы барӕгӕй, лӕваримӕ йын лӕвӕрдтой нуазӕн. Хъабахъ Дугьимӕ иу бон, кӕнӕ та марды кӕндты бонтӕй ӕндӕры, ерыс кодтой топпӕй ӕхсынӕй. Даргъ хъилы кӕроныл-иу фӕфидар кодтой хъӕдӕй арӕзт истӕй хуыз -хьабахъ. Хъил-иу ныссагьтой ӕмӕ дӕсны ӕхсджытӕ. ӕрмийӕ даргӕйӕ, ӕхстой хъабахъ (мысан). ХоЦыппӕрӕм сӕр хаг кӕмтты, фадат кӕм амыдта, уым иу фарсӕй иннӕмӕ ӕхстой урс дзыгьгьа дур. Сагъд хъилмӕ хъабахъ кӕнӕ къӕдзӕхыл урс дур чи акъахтаид ӕмӕ йӕ раппӕрстаид, уымӕ арфӕйы ныхӕстӕ ӕмӕ нуазӕнимӕ хауди, лӕварӕн цы дзаума нысангонд уыди, уый. Алчи дӕр архайдта ӕлӕм, дугь ӕмӕ хъабахъы йӕ лӕгдзинад, сӕрӕндзинад ӕмӕ арӕхстдзинад равдисын ӕмӕ афтӕмӕй мардӕн кад скӕнын. Бӕхфӕлдисын Нӕ рагон фыдӕлтӕй баззад марды ӕгъдӕутты бӕхфӕлдисыны фӕтк. Тохы быдырты, бӕрзонд хӕхты тӕссаг бынӕтты, арф фыдбын кӕмтты, стыр ивылд дӕтты ӕмӕ ӕндӕр ахӕм дисы аккаг фӕндӕгтыл хӕстон ӕмӕ бӕлццон лӕджы хаста йӕ бӕх. Уый уыдис йе 'ххуысгӕнӕг ӕмӕ йе ’мбал. Дзыллӕйы уарзон зынгӕ лӕг, бӕхуарзаг сгуыхт хӕстон ӕмӕ ӕдзухы бӕлццонӕн-иу бӕх куы ныффӕлдыстой, уӕд-иу ын йӕ кад ноджы бӕрзонддӕр систой ӕмӕ-иу фӕрогдӕр адӕмы судзаг рис. Зынгӕ хӕстон лӕгӕн скифтӕ ӕмӕ сарматтӕ йемӕ йӕ бӕх удӕгасӕй куы ныгӕдтой, ӕвӕццӕгӕн, уыцы заманӕй баззад бӕхфӕлдисыны ӕгъдау. Фӕлдисынӕн агуырдтой хорз бӕх, хорз саргъ, хорз идон, хорз ехс. Уыдон та мӕрдджын хӕдзары алы хатт нӕ уыдысты ӕмӕ-иу уӕд мадӕрвад, хӕрӕфырт, хорз ӕмгар кӕнӕ ӕндӕр хӕстӕг саккаг кодта йӕ бӕх фӕлдисынмӕ. Фӕлдыст бӕх афӕдзмӕ (кӕнӕ фылдӕр рӕстӕг) уӕрдоны нӕ ифтыгътой, цины хьуыддаджы йыл балцы нӕ цыдысты, дардтой йӕ буц. Зианы бон-иу бӕхы цӕфхӕдтӕм базылдысты, хорз ныннайыны фӕстӕ-иу ын йӕ барцыл сау лентытӕ бабастой, хорз саргъ, хорз идонӕй-иу ӕй сфӕлыстой, сау нымӕт-иу ыл ӕрытыдтой ӕмӕ-иу ӕй уӕлмӕрды марды цурмӕ баластой. ...Зианы цурмӕ ӕрбахызти, зын ссарӕн чи у, ахӕм ацӕргӕ дзырддзӕугӕ, зонаг, кадджын ӕмӕ ӕвзагджын лӕг. Галиу къухӕй ӕрхӕцыд бӕхы рохыл, рахизӕй райста сыкъа. Акаст фӕйнӕрдӕм. Адӕм ӕгуыппӕгӕй зӕхмӕ кӕсынц. Бӕх дӕр йӕ сӕр ныггуыбыр кодта ӕмӕ афтӕмӕй дурау нындзыг. — Уӕ зианбуцгӕнӕг адӕм, уӕ рын басабыр уӕд! Абон йӕ дард фӕндагыл йе ’цӕг дунемӕ цӕуы нӕ комбӕсты хуыздӕр - бинонты дарӕг, мыггаджы фидар, комбӕсты ныфс, адӕмы уарзон Нарты Нарт Ирон фынджы ӕгъдӕуттӕ (марды номы бӕсты. — Х.Ф.). Акӕсут-ма, нӕ хӕхты арф кӕмттӕ, нӕ тыгьд быдыртӕй цас адӕм ӕрцыд - цӕст дӕр сыл не 'ххӕссы. Бӕхфӕлдисыны фӕтк кодта Уастырджи, уӕ цард, уӕ фӕндӕгтӕ йе уазӕг уӕнт! - азылди марды ’рдӕм, цӕстытӕ асӕрфта, агуыппӕг иу цасдӕр, стӕй та райдыдта дзурын ӕмӕ диссагӕй-диссагдӕр кодта йӕ ныхас (у адӕмон сфӕлдыстадӕй ист. - X. Ф.): — Дӕ дард фӕндагӕн дын фӕцагуырдтам хорз бӕх. Кӕмттыл фӕзылдыстӕм, арвыстам быдыртӕм, Хъулгьайы рӕгьӕуттыл бирӕ фӕзылдыстӕм - никуы ’мӕ ницы. Не ссардтам хорз бӕх. Ӕрмӕстдӕр уӕларвзӕххыл хизы ӕртӕ бӕхы, табу йӕхицӕн - Уастырджийы ӕртӕ ӕфсургьы. Ссу сӕм дӕхӕдӕг, «нӕ» дын нӕ зӕгьдзӕни. Ма бабӕлл урс бӕхмӕ - уӕлдӕфты тӕхы. Ма равзар цъӕх бӕх дӕр - денджызтӕм хӕссы. Ракур-иу сау бӕх быдырты ’мбалӕн. Мӕйы фырт дын ыл бакӕндзӕни идон. Куырдалӕгон дын ыл ныссадздзӕн цӕфхӕдтӕ. Хорз ӕвзист саргь дын ыл сӕвӕрдзӕн хуры фырт, ратдзӕн дӕм ехс дӕр. Сбад-иу дӕ бӕхыл. Уайдзынӕ быдырты, сирдзынӕ тӕссӕртты. Бахӕццӕ уыдзынӕ ӕртӕ фӕндаджы ныхмӕ. Ма равзар уӕллаг дӕр, ма равзар дӕллаг дӕр. Астӕуккагыл-иу ацу ӕдӕрсгӕ. Уайтагъддӕр фестдзынӕ мӕрдты дуары раз. Хурныгуылды дын дуар нӕ кӕндзысты. Скув-иу Хуыцаумӕ. Уайтагъддӕр хӕхтыл фӕзындзӕни дыдзы хур. Дуаргӕс дын бакӕндзӕн авд фӕтӕн ӕфсӕн дуары. Фӕрсдзӕн дӕ хабӕрттӕй. Иуты амардӕй рисдзӕн йӕ зӕрдӕ, иннӕты мардыл йӕ мидбылты худдзӕн. Ӕппындӕр ын мацы зӕгь. Рацӕудзӕн бирӕ адӕм уайтагъд дӕ размӕ, хиуӕттӕ - семӕ. Ма райдай семӕ ныхӕстӕ. Дугъы фӕлвардзысты адӕм дӕ хорз бӕх. Ма ацу разӕй дӕр, ма у фӕстаг дӕр. Астӕуккӕгтимӕ уыдзынӕ ӕвӕлмӕцыд. Ардыгӕй фалӕмӕ фендзынӕ диссӕгтӕ. Дис-иу сыл ма кӕн. Лӕг ӕмӕ усӕн нымӕт сӕ быны тыд, нымӕт сӕ уӕлӕ конд. Не мбӕрзынц лӕджы дӕр, усы дӕр. Адӕм сыл худынц. Адон уӕлӕуыл цард арвыстой загъдимӕ. Фидынц ӕй ам. Иу чысыл фалдӕр та фендзынӕ ног диссаг. Ус ӕмӕ лӕгӕн сӕныкдзарм сӕ быны, сӕныкдзарм - сӕ уӕлӕ. Алырдӕм дӕр парахат, уӕлдӕйттӕ. Адон цӕрӕнбонты уарзтой кӕрӕдзийы. Ам дӕр не сты ӕнӕ хай кӕрӕдзийӕ. Ацу та дарддӕр. Уыдоны фаллаг фарс иу дзыхъы лӕгты къорд дзуццӕджы бадынц, змисимӕ чъизи дон радыгай нуазынц ӕмӕ йӕ рондзимӕ хъӕлӕсӕй скалынц. Адон-иу хӕрнӕджы се 'фсис нӕ зыдтой, стыр комдзаг, бирӕ хӕрд нозтимӕ кодтой. Рухсагзӕгъынмӕ сӕ не ’нтыст ӕртах. Фидынц ӕй ам. Цыппӕрӕм сӕр Хохӕй дур ратулы, быдыры банцайы, цасдӕры фӕстӕ та фӕстӕмӕ батулы. Дис ыл кӕндзынӕ. Хохаг къуындӕг зӕххӕй адӕм фӕлыгъдысты, быдырты ’рцардысты. Нал у фаг ам дӕр - лидзынц фӕстӕмӕ. Иу змӕст доны был чидӕртӕ бадынц, се 'фсӕртӕ - бӕт... Урс дзыгьгьа дуртыл сӕ дӕндӕгтӕ хафынц, стонг ӕмӕ мӕт... Ӕгъдаухалӕг адон уӕлӕуыл уыдысты, зианджыны кӕуын сӕм худӕгау каст. Рухсаг зӕгьынмӕ нӕ фӕрӕзтой бадын, уайтагьд-иу фынджыдзаг фестади карст. Фӕлхӕрдтӕй рухс зӕгьын уагыл нымадтой, ноджы кӕрӕдзийӕн нуазӕнтӕ дардтой. Фидынц ӕй ам. Иу лӕппу мадардбӕгънӕгӕй дуры сӕр бады, риуыл гагагай фындзы рондз тӕдзы. Ай-иу уӕлӕуыл коммӕ нӕ касти, кусгӕ нӕ кодта, хӕдзӕрттӕ кьахта, фыд ӕй нӕ хьыгдардта, мад ӕй ӕлгъыста. Ныр сын йӕ фындзыхуынкьӕй калы сӕ хӕрзтӕ. Уый дын йӕ хъуыддаг. Ног диссаг фендзынӕ иучысыл фалдӕр. Иу тигьджын къӕдзӕхыл ни ауыгъд у йе 'взагӕй, чи та - йӕ къубалӕй. Иутӕн сӕ къухтӕ баст сты, иннӕтӕн - сӕ къӕхтӕ. Хурмӕ нӕрсгӕ кӕнынц, уазалы - ӕмпылгӕ. Хилынц сыл хилджытӕ.бады сыл бындз. Дис-иу сыл ма кӕн. Адон уӕлӕуыл адӕмӕй давтой, бирӕ зынгӕ лӕгты худынӕн мардтой. Фидынц ӕй ам. Уымӕй диссагдӕр та фендзынӕ фалдӕр: зӕххы дзыхъхъытӕ дзы иу ус ӕмпъузы. Уый та уӕлӕуыл искӕй лӕгӕн кодта лыстӕг сынк, ставд та - йӕхи лӕгӕн. Фиды йӕ ныр. Фалдӕр та комрӕбын иу усы риуыл зилы стыр куырой. Фӕлгӕтӕгӕй та иу мур нӕ хауы. Ай та цӕрӕнбонты куырӕйттӕ кьахта. Федтай йӕ ныр... Иу стыр ӕрдузы иу ус боцкъамӕ йе ’хсыр фӕрсудзы, стыр къӕрта та йыл ахсӕн ныккӕны. Мустучъийы ас цыхт дзы иу къухӕй сисы. Ай та уӕлӕуыл, нӕй нӕм, зӕгъгӕ, ӕдзухдӕр кодта. Уазӕгӕн хӕндыгӕй урсаг нӕ иста. Уый дын йӕ хъуыддаг. Уымӕй фалдӕр та иу ус чъыбылайӕ гуымбыл нӕ фӕразы иу къухӕй сисын. Ай та йӕ фӕллойӕ, ис мӕм-иу, зӕгьгӕ, кодта. Уазӕг ӕрбахуындыл бирӕ цин кодта. Ам дӕр у афтӕ. Уымӕ хӕстӕг бынаты ус ӕмӕ лӕг бадынц. Стыр фынг сӕ разы ӕртасыд хӕринӕгтӕй. Алы хӕрды фӕстӕ свӕййы уӕззаудӕр. Адон сӕ кӕрдзыныл иу бонӕй иннӕмӕ кодтой рӕдаудӕр. Уый дын сӕ цард. Уымӕй гыццыл фалдӕр, иу чысыл доны, стыр лӕг ныссалди. Ацы лӕг уазӕг нӕ уагъта йӕ хӕдзармӕ, усы фӕсырдта. Хъуызаг уыд ӕнафоны ӕмгары хӕдзармӕ ӕмӕ фӕрӕдыд. Амард ӕлгъыстӕй. Ам ӕй ныр фиды. Ирон фынджы ӕгьдӕуттӕ Фалдӕр, лӕгьз быдыры, бирӕ сывӕллӕттӕ цъӕх нӕууыл хъазынц. Барӕвдау се ’ппӕты худӕн ныхасӕй. Акӕн сӕ демӕ дзӕнӕты дуармӕ. Скув-иу Хуыцаумӕ, цӕмӕй дӕ хорз ӕфсургь феста йӕ бынаты уӕларвбӕсты йе 'мбӕлтты астӕу. Мидӕмӕ хизын дӕ цасдӕр нӕ уадздзысты, сывӕллӕттӕ та ӕнӕ дӕу нӕ комдзысты. Фегом уыдзысты уӕд дзӕнӕты дуӕрттӕ, бацу-иу фалӕмӕ, дзӕнӕты быдырмӕ. Мӕрдты Барастыр дын сыгьдӕг удтимӕ ратдзӕни хорз бынат, сӕрд ӕнӕ ӕмбийгӕ, зымӕг ӕнӕ сӕлгӕ ран, ратдзӕн дын дзӕнӕты суадонӕй нуазыны, цъӕх нӕууыл бадыны, дыргьтӕй хӕрыны бар. Адӕм дын цы хорз ӕгьдау радтой, ацы дзыллӕ дыл цы цӕстысыг ӕркалдтой, уый дын хӕлар уӕд. Мады хъӕбысау дын адджын уӕд ацы зӕхх. Уды хӕларӕй дын фӕлдыст уӕд ацы бӕх. Рухсаг у, рухсаг, — сыкъайӕ ӕртӕхтӕ фыццаг мардыл ӕрӕппӕрста, уый фӕстӕ - бӕхы барцыл. Радта йӕ сыкьа, идон дӕр ын йӕ къухтӕй айстой. Дзыллӕ дӕр ӕмхуызонӕй, стырӕй-чысылӕй, рухсаг загътой. Цӕстысыгуадултыл донау згьордта, донвӕдтӕ кодта. Бӕх дӕр йӕхимидӕг ризӕгау кодта, уӕлмӕрдӕй хӕдзармӕ цудгӕ цыд кодта. Хӕрнӕгмӕ адӕм цыдысты ӕгуыппӕгӕй, бӕхфӕлдисыны ныхӕстӕй хатдзӕгтӕ кодтой. Зӕрдӕвӕрӕн Зӕрдӕвӕрӕн у мӕрдты номарӕн иумӕйаг бон - нӕууӕвӕрӕн. Кодтой йӕ Куадзӕнӕй ӕхсӕз къуырийы фӕстӕдӕр, йӕ дыууиссӕдзӕм бон, цыппӕрӕмы. Уыцы бон алчи дӕр зилы йӕ уӕлмӕрдмӕ, йӕ марды ном ары цӕххӕмӕ кӕрдзынӕй. Ногзианджын-иу йӕ марды ингӕныл ӕвӕрдта нӕуу, сагьта йын дурын цырт ӕмӕ йӕм ӕххуыс кӕнынмӕ цыдысты хиуӕттӕ ӕмӕ сыхӕгтӕ. Мардӕн йӕ нӕууы хай ӕмӕ йӕ цырт ныххӕлар кӕнынӕн ӕргӕвстой уӕрыкк. Куысты фӕстӕ лӕггадгӕнджытӕ сыхы ӕмӕ хӕдзары хистӕртимӕ мардӕн хӕлар кодтой йӕ нӕууы хай ӕмӕ йӕ цырт. Устытӕ семӕ уӕлмӕрдмӕ хастой рухсаггӕгтӕ ӕмӕ бадтысты цъӕх нӕууыл. Иуӕй-иу мыггӕгтӕ кӕнӕ хъӕутӕ кусарты зӕрдӕ йӕ ӕндӕр уӕнгтимӕ ӕвӕрдтой марды риуыл, нӕууы бын: «зӕрдӕвӕрӕн» «зӕлдагӕвӕрӕн»-ӕй кӕй равзӕрд, уый нӕ зонгӕйӕ, хъуыды кодтой, уӕдӕ кусарты зӕрдӕ ӕвӕргӕ у ӕмӕ йӕ иуӕй-иутӕ ӕнӕ кӕнгӕ нӕ уадзынц. Цыппӕрӕм сӕр Уыцы бон, йӕ райгасы дыууиссӕдзӕм бон, Чырысти уӕларвмӕ куы цыди, уӕд адӕмӕн алы аз дӕр Куадзӕны бон зӕхмӕ ӕрцӕуынӕй зӕрдӕ кӕй бавӕрдта, уый дӕр фӕзынди Зӕлдӕвӕрӕн Зӕрдӕвӕрӕнмӕ раивдыл. Майрӕмы Куадзӕн Бӕрӕг ӕй кӕнынц августы фӕстаг сабаты, Майрӕмты хӕд размӕ кӕнӕ хӕд фӕстӕ. Мӕрдтӕн хӕлар кодтой сӕ дыргътӕ ӕмӕ алыхуызон халсарты хай. Фылдӕр хьӕуты йӕ хуыдтой ӕмӕ хонынц Дыргътӕфӕлдисӕн. Дыргътӕ йеддӕмӕ ма фынгмӕ хастой арахъ, бӕгӕны, уӕливыхтӕ, дзидза, цыхт, суар, дон ӕмӕ ӕндӕр ахӕм хӕринӕгтӕ ӕмӕ нуазинӕгтӕ. Кусарт ними кодта. Майрӕмы Куадзӕн хатгай Майрӕмтимӕ иу сабаты дӕр ӕрӕййафы. Уыцы уавӕры-иу райсомӕй дыргътӕ ӕмӕ халсартӕй ардтой ног марды ном, хӕлар ын кодтой йӕ хай. Уый фӕстӕ та-иу алчи йӕ бӕрӕгбоны кой кодта. Афӕдзы хист Марды афӕдзы бон хуыдтой Бинонтӕй уарӕн бон. Ӕргӕвстой стур. Ӕмбырд ӕм кодтой комбӕсты нӕлгоймӕгты. Бадт цыди хӕрнӕджы ӕгъдауы фӕткыл. Хӕхбӕсты адӕмӕй алчи дӕр йӕ фӕззӕджы ног хорӕй йӕ мӕрдты ном ардта йӕ бинонты ӕхсӕвӕрӕй. Хӕлынц марды номарӕн фынгты ӕгъдӕуттӕ Фӕстаг азты, адӕм куыд хъӕздыгдӕр кӕнынц, хистӕртӕ та куыд къаддӕрӕй-кьаддӕргӕнгӕ цӕуынц, афтӕ ног фӕлтӕр та марды ӕгьдӕуттӕ карзӕй-карздӕр ӕмӕ фылдӕрӕй-фылдӕр кӕны. Фыццаг, уӕлдӕр ма йӕ загьтон, фӕзындысты номхыгьдтӕ, ӕмӕ зианмӕ ӕрцӕуӕг адӕм ӕфсӕрмӕй рухсаггаг дӕттын байдыдтой иу сомӕй ӕртӕ сомы онг. Уӕдӕй фӕстӕмӕ уыцы сомтӕ рӕзынц ӕмӕ схӕццӕ сты тумантӕм, сӕдӕгай сомтӕм, минтӕм, милуантӕм. Раздӕр хохаг адӕм иу комӕй иннӕмӕ зианмӕ нӕ цыдысты, Ирон фынджы ӕгьдӕуттӕ комы та афӕдз иу кӕнӕ дыууӕ зианӕй фылдӕр нӕ уыди. Быдираг хъӕутӕ дӕр иу хъӕуӕй иннӕмӕ, дард рӕттӕм хьӕргӕнӕг не ’рвыстой. Ныр Ирыстон иу хъӕуы кӕнӕ иу комы хуызӕн сси: сӕрдӕйзымӕгӕй фӕндӕгтӕ-хорз, машинӕтӕ-бирӕ. Уыимӕ, азӕй азмӕ адӕмы хӕстӕгдзинад бӕзджынӕй-бӕзджындӕр кӕны. Чызг ӕрвитынц алы рӕттӕм, алы мыггӕгтӕм, алы адӕмтӕм. Чындз хӕссынц алы кӕмттӕ, алы хъӕутӕ ӕмӕ горӕттӕй. Ӕмкусджытӕ ӕмӕ ахуыры ӕмбӕлтты хӕлардзинад уырыс, сомих, гуырдзы ӕмӕ иннӕ адӕмыхӕттытимӕ парахатӕй-парахатдӕр кӕны, ӕмӕ адӕймаг куы амӕлы, уӕд хъӕргӕнӕг ацӕуынӕн бахъӕуы 10-15 рог машинӕйы онг. Раздӕр-иу Уӕлладжыры комы адӕм фылдӕрӕй цы зианмӕ ӕрцыдысты, уыдонӕй ныр иуӕй-иу зианмӕ ӕрцӕуӕг адӕмы автобустӕ ӕмӕ рог машинӕтӕ вӕййынц фылдӕр. Адӕмӕн та горӕттӕ ӕмӕ хъӕуты уынгтӕ ӕрлӕууынӕн фаг нал фӕкӕнынц. Уымӕ гӕсгӕ кӕд раздӕр номхыгьдтӕгӕнӕг ӕхца ӕмбырд кодта йӕ кьухы, уӕд ӕй ныр стыр чумӕдан бахъӕуы ӕзлӕгдӕрдӕны рухсаггӕгты милуангай ӕхцатӕн. Ӕмӕ, лӕг раздӕрау искуы-иу хатт куы цӕуид зианмӕ, уӕд исты кӕнид, фӕлӕ ныр къуырийы дӕргьы дыууӕ-цыппар зианы чи вӕййы, уымӕн цасы фаг хьуамӕ суа йӕ пеней кӕнӕ йӕ мызд? Йӕ иу хӕстӕг, хион, сыхаг кӕнӕ хъӕуккагмӕ афӕдз авд хатты куы цӕуа алыхуызон зынаргь рухсаггӕгтимӕ, уӕд ма йӕ иннӕ хӕстӕджытӕм цӕуынӕн та цы бакӕна? Уӕдӕ ӕркӕсӕм иуӕй-иу зианджыны хӕдзармӕ дӕр, кӕддӕра цы уавӕры кӕны, зӕххыл чи никуы уыд, ахӕм зианы кӕндтӕ. Мард иуӕй-иу хатт рынчындонӕй йӕ хӕдзармӕ нӕма бахӕццӕ вӕййы, мӕрдон дарӕс ыл нӕма скӕнынц, афтӕ ӕхсӕвӕйраг кӕрты фӕзыны. Фараст рӕгьы, фараст сыкьайы чи баназы, уымӕй мард ферох вӕййы ӕмӕ худӕн ныхӕстимӕ йӕ хӕдзармӕ ацӕуы. Дыккаг изӕр дӕр та афтӕ: ахсӕв йӕ фӕстаг ӕхсӕвӕры хай, зӕгъгӕ, ӕмӕ та - дыккаг кусарт. Ӕмбис - зноны лӕгтӕ, ӕмбис нӕуӕг ӕрбацӕуджытӕ ӕмӕ та - даргь бадт, даргъ рӕгьытӕ. Зианы бон кӕрты хӕрнӕгӕн ӕрбӕттынц дыууӕ галы, иу дзы иннӕмӕй нарддӕр. Ӕртӕ-цыппар сахаты бадт, фараст рӕгъы, ӕнӕкӕрон нуазӕнтӕ... Ӕмӕ бирӕтӕй ферох вӕййы, кӕм ис, уый. Нӕ фыдӕлтӕ йӕ кой дӕр кӕмӕн никуы фехъуыстой, Нарты кадджытӕ ӕмӕ ирон аргьӕутты ӕрымысын кӕй нӕ бафӕрӕзтой, уыцы дыууиссӕдзӕм бон дӕр стыр стур кӕрты ӕрбӕттынц. Адӕм хӕссын байдайынц ӕвзӕрст нуазинӕгтӕ - коньяк, шампайнаг сӕн, уырыссаг арахъ, суӕрттӕ, адджын дӕттӕ - ӕмӕ алыхуызон хӕриЦыппӕрӕм сӕр нӕгтӕ, кьафеттӕ, дыргьтӕ, гогызтӕ, кӕрчытӕ, ӕйчытӕ... Ногӕй та - ӕхцайы лӕвӕрттӕ, ногӕй та - номхыгъдтӕ. Бынтон диссаг та уый у, ӕмӕ къабайӕгтӕ, хӕдӕттӕ, раздарӕнтӕ, кӕлмӕрзӕнтӕ, сӕрбӕттӕнтӕ, хисӕрфӕнтӕ, цъындатӕ ӕмӕ ӕндӕр ахӕм лӕвӕрттӕ цалдӕр стъолыл нал фӕцӕуынц. Ӕрхӕццӕ вӕййынц Зӕрдӕвӕрӕн, Майрӕмы Куадзӕн, Бадӕнтӕ ӕмӕ та ногӕй - кусарт кусарты фӕдыл. Адӕмы хуынтӕ дыууиссӕдзӕм бонимӕ абаргӕйӕ ноджы алыхуызондӕр ӕмӕ фылдӕр басгуыхынц. Ӕрхӕццӕ вӕййы афӕдзы бон ӕмӕ та ногӕй - стур. Ногӕй та - номхыгъдтӕ, ногӕй та Ирыстоны алы хъӕутӕм - хонджытӕ. Аразынц егъау ӕмӕ тынг зынаргь сау мраморӕй цыртдзӕвӕнтӕ, бюстытӕ, никел кӕнӕ, згӕ чи нӕ кӕны, ӕндӕр ахӕм згьӕрӕй та дисы аккаг ӕмбондтӕ, сӕ сӕвӕрын та иу кусартыл нӕ хицӕн кӕнынц. Ацы ӕнӕхъӕугӕ ӕмӕ ӕрымысгӕ марды кӕндты ныхмӕ дзурынц ирон адӕмы раззагдӕртӕ, фӕлӕ сын сӕ ныхмӕ цӕлхдуртӕ ӕвӕрынц, нӕ адӕмы хъысмӕт кӕй не ’ндавы, ӕвӕлмон ӕфтиӕгтӕ кӕмӕ хауы, уыцы адӕймӕгтӕ. Дыууиссӕдзӕм бон ӕмӕ мӕрдӕхсӕвӕр кӕныны ныхмӕ сты ӕппӕт ирон адӕм дӕр (йӕ цӕсгом бахӕрыныл дӕр чи сразы уыдзӕн, уыдонӕй фӕстӕмӕ). Ӕмӕ цымӕ чи сты, йӕхи нӕ диссаджы фыдӕлтӕй дӕсныдӕр чи хоны, хъӕууон сходты уынаффӕтӕн аргь чи нӕ кӕны, уыдон? Чи сты, фыдӕлтӕ ӕнусты дӕргъы кӕй фӕнывӕстой, уыцы рӕсугьд ӕгьдӕуттӕ халджытӕ? Чи бафтыдта ирон адӕмы дыууиссӕдзӕм бон ӕмӕ мӕрдӕхсӕвӕры кусарт кӕныныл? Чи ӕрхъуыды кодта сабатизӕрты кусӕрттӕ кӕнын ӕмӕ сӕм лӕгтӕ хонын? Чи фервӕзын кодта адӕмы карз фидисӕй сабатизӕртӕм цӕуӕг нӕлгоймӕгты? Кӕй бахъуыдис Майрӕмы Куадзӕн ӕмӕ Бадӕнты бинонтӕ ӕмӕ хӕдзарвӕндаджы ӕхсӕвӕртӕм сыхбӕстӕ ӕмӕ хъӕубӕсты хонын? Чи ӕрӕмысыди зианджыны хӕдзармӕ дыууиссӕдзӕм боны хуынтӕ ӕмӕ лӕвӕрттӕ хӕссын? Чи сты зианӕй цины бон аразджытӕ? Кӕй бахъуыдысты, зианӕн рухсаг кӕмӕй зӕгьой, кӕй йын ныффӕлдисой, уыцы лӕвӕрттӕ? Чи сты мыздылкусӕг лӕггадгӕнджытӕ, кӕрдзынгӕнджытӕ ӕмӕ зианыл архайджытӕ? Чи сты зианы фынгӕй сылгоймӕгтӕн хӕдзармӕ нуазӕн ӕрвитӕг зӕрӕдтӕ? Хорз уаид, ирон адӕмӕн сӕ фыдӕлтӕй цы рӕсугъд ӕгьдӕуттӕ баззадис, уыдоныл куы ничи ницы ӕфтауид, фӕлӕ сыл куы ахуыр кӕниккам нӕ кӕстӕрты дӕр ӕмӕ нӕхи дӕр. Ирон фынджы ӕгъдӕуттӕ ФӔНДЗӔМ СӔР Ирон бӕрӕгбӕтты къӕлиндар Уӕлдӕр ма йӕ загътон: ӕнӕ арахъ нӕ фыдӕлтӕм фынг нӕ уыдис. Ӕнӕ фынг та хъуыддаг арӕзт нӕ цыдис. Уырдыглӕууӕг цы бадтӕн нӕ уыд, уый фынджы бадтыл нӕ нымадтой. Ирон адӕммӕ Хуыцау ӕмӕ зӕдтӕм кувыны ӕгьдӕуттӕ сты ӕнӕкӕрон бирӕ. Алы ком, хъӕу, мыггаг ӕмӕ сыхы дӕр ис къорд дзуары. Уыдон арӕзт сты адӕмы равзӕрст ӕппӕтӕй рӕсугьддӕр бӕрзӕндтӕ ӕмӕ быдырон бынӕтты, алыхуызон цӕрӕгойты къӕхты бынӕй цухдӕр рӕтты. Уыцы дзуӕртты кадӕн арӕзт бӕрӕгбӕтты руаджы куырыхон хистӕртӕ ӕвдыстой сӕ куырыхондзинад. Сӕ кӕстӕрты ахуыр кодтой адӕймаг, хӕдзар, мыггаг ӕмӕ Ирыстоны кадхӕссӕг ӕгъдӕуттыл. Бӕрӕгбӕтты рӕстӕг фӕсивӕдӕн дӕр уыди фадат сӕ арӕхстдзинад бӕхылхъазт, толп ӕмӕ фатӕй ӕхст, хъӕбысӕйхӕст, дурӕппӕрстӕмӕ бирӕ ахӕмтӕй, стӕй зарын ӕмӕ кафынӕй равдисынӕн. Тъӕнджы мӕй Тъӕнджы мӕй у афӕдзы райдайӕн, зымӕджы астӕуккаг мӕй. Т ынг карз ӕмӕ-иу хъызт кӕй уыди, уымӕ гӕсгӕ йӕ схуыдтой тъӕнджы мӕй. Йӕ уазал тъӕнджытӕ кӕны, зӕгьгӕ, дзырдтой нӕ хистӕртӕ. Вӕййы дзы цыппар-фондз хуыцаубоны. Уыцы ӕхсӕвты нӕ фыдӕлты хӕдзӕрттӕй алчи дӕр йе ’ртӕ кӕрдзынӕй ардта Хуыцауы ном. Бӕрӕг кодтой ахӕм бӕрӕгбӕттӕ: Цыппурс - 7-ӕм ӕрӕййафӕг ӕхсӕвы; Бынатӕхсӕв - 3-аг ӕрӕййафӕг ӕхсӕвы; Фӕндзӕм сӕр Хӕйрӕджыты ӕхсӕв-4-ӕм ӕрӕййафӕгӕхсӕвы; Ногбон- 14-ӕм ӕрӕййафӕгбоны; Бадӕнтӕ-ӕрӕййафӕг нымӕцы, къуырисӕрӕхсӕвы; Доныскьӕфӕн - 19-ӕм ӕрӕййӕфт ӕхсӕвы; Фӕцбадӕн фӕстаг кьуыри, хуыцаубонӕй хуыцаубонмӕ. Цыппурс Цыппурс у Чырыстийы райгуырӕн бон. 1918 азы ног нымад куы фӕзынд, уӕд 25 декабрӕй (зӕронд нымадӕй) раивта 7 январмӕ. Уӕдӕй нырмӕ ирон адӕм куыд Цыппурс, афтӕ ӕппӕт бӕрӕгбӕттӕ дӕр бӕрӕг кӕнынц ног нымадмӕ гӕсгӕ. Цыппурсы алчи ӕртӕ чъирийӕ йӕ хӕдзары ссары Стыр Хуыцауы ном. Зымӕджы зӕдтӕй нӕ фыдӕлтӕ уыцы бӕрӕгбоны агуырдтой ӕххуыс, цӕмӕй сӕ уыдон - фосӕй, адӕмӕй - бахъахъӕной фыдхъызт ӕмӕ миты зӕйтӕй. Бӕрӕгбоны кадӕн кодтой ӕртытӕ, цӕмӕй ноггуырдтӕм дӕлимонтӕ ма уӕндой, уазал сӕм йӕ ныфс ма хӕсса. Сӕ цуры сын сыгътой нӕзы цырӕгътӕ. Аргъуанӕй хастой аргъуыд дон. Бынатӕхсӕв Цыппурсӕй Ногбоны ’хсӕн ӕртыццӕгӕхсӕвы алчи йӕ бынатӕн ӕргӕвста фыс, гогыз кӕнӕ карк, цӕттӕ кодта дзадджын ӕхсӕвӕр - суанг бӕгӕныйы онг. Ӕхсӕвӕр вӕййы ӕрмӕст бинонты, искӕмӕн дзы дӕттын нӕ фӕтчы. Хӕйрӕджыты ӕхсӕв Ногбоны размӕ цыппӕрӕм ӕхсӕвы нӕ фыдӕлтӕ бӕрӕг кодтой Хӕйрӕджыты ӕхсӕв. Хъӕздгуытӕ ӕргӕвстой сӕгъ, мӕгуыртӕ - сӕныкк: сӕгь хонынц хӕйрӕджы ратгӕ фос ӕмӕ, дам, дӕлимон ӕндӕр кусарт нӕ исы. Кусарт кодтой райсомӕй талынгмӕ. Йӕ сыкьатӕ, тъӕнгтӕ, сӕфтджытӕ ӕмӕ туг-иу ын баныгӕдтой. Фыхтой йӕ ӕнӕуӕнгцухӕй ӕмӕ йӕ фынгыл ӕнӕхъӕнӕй ӕвӕрдтой бӕгӕныйы кьус ӕмӕ ӕртӕ уӕливыхимӕ. Цӕмӕй дӕлимон ӕрбацӕуа ӕмӕ йӕ хай бахӕра, уый тыххӕй-иу бинонтӕ цырагь ахуыссын кодтой ӕмӕ иу цасдӕр рӕстӕджы ӕмгьуыдмӕ ӕддӕмӕ рацыдысты. Фӕстӕмӕ бацӕугӕйӕ-иу хӕдзары хицау агуырдта, кӕцы 6 Хозиты Ф. Ирон фынджы ӕгъдӕуттӕ уӕнг (кӕнӕ уӕнгӕй) бахордта дӕлимон, уый. Раст уыд, нӕ, фӕлӕиу уӕддӕр йӕ зӕрдӕ цӕмӕдӕр фехсайдта. Кӕннод та-иу, не ’рбацыд, зӕгъгӕ, загъта ӕмӕ-иу уӕд, бинонты схуыссыны фӕстӕ, хӕдзары ӕфсин хӕдзары ссад байзӕрста - цӕмӕй, дӕлимон ӕрбацыд ӕви нӕ, уый райсом йӕ фӕдтӕй бӕрӕгуа. Уыцы ’хсаэв исты ми кӕнын нӕ фӕтчыди. Фӕстагмӕ йӕ бынатӕхсӕвимӕ иумӕ кӕнын райдыдтой. Сси ӕртӕномон: Бынаты 'хсӕв, Хӕйрӕджыты ’хсӕв, Дыууӕйы астӕу ӕхсӕв. Ногбон Ногбон у афӕдзы сӕр. Ирон адӕм Ногбонтӕм сӕхи цӕттӕ кодтой рагацау. Алы хӕдзары дӕр бафтауын хъуыд задаг. Куы разайа, уӕд ӕй схус кӕнын, уый фӕстӕ йӕ ӕрыссын ӕмӕ дзы бӕгӕны сфыцын. Къусбары куывдӕн хистӕрты бацамынд адӕймӕгтӕ хӕдзӕрттӕй кусӕрттагӕн ӕмбырд кодтой мысайнӕгтӕ, бӕгӕныйӕн та - зады ссад. Бирӕтӕ стыр цинимӕ уӕлӕмхасӕн лӕвӕрдтой къусбайраг- чи йӕ бӕлццоны, чи йӕ хӕрӕфырты, чи йӕ сиахсы, чи йӕ ноггуырды, чи йӕ рынчыны тыххӕй. Сфыхтой-иу бӕгӕны ӕмӕ Ногбонты сӕ равзӕрст фысыммӕ кодтой къусбары куывд. Бӕрӕгбоны размӕ алчи ӕфснайдта йӕ хӕдзар, йӕ кӕрт, йӕ уынг, бӕстон кодта йӕ хостӕ, йӕ хъӕмпытӕ, зылдис йӕ фосдӕттӕм. Цыбыр дзырдӕй, ницы уагьта ӕдзӕллагӕй. Ногбонизӕр сӕ фосӕн лӕвӕрдтой фылдӕр ӕмӕ хуыздӕр холлаг. Фӕсивӕд фӕззӕджы сӕппытыл тынд къубалджытӕ-къӕрцгӕнджыты куыристӕ ӕмӕ хъӕмп цӕттӕ кодтой «сой-сой» кӕнынмӕ. Даргъ бӕрзбӕласы кьалиуты ӕхсӕн-иу стыхтой хъӕмпы тъыфылтӕ ӕмӕ-иу ӕй ныссагътой митын обауыл - цӕмӕй райсом арт бӕрзондӕй фӕйнӕрдӕм рухс кӕна. Алчи дӕр тырныдта ӕппӕлӕн ӕмӕ арфӕйы ныхӕстӕ фехъусынмӕ. Цы амал уыдис, уымӕй бинонтӕ стырӕй, чысылӕй - надтой сӕхи, сӕ уӕлӕ кодтой ӕхсад ӕмӕ бӕрӕгбоны ног дарӕс. Хуры аныгуылдӕй райсоммӕ-иу цӕттӕ кодтой нуарджын хыссӕйӕ сагтӕ, дедатӕ, дзӕбидыртӕ, сычъитӕ, галтӕ, фырытӕ, цӕукъатӕ, хӕдзарон мӕргътӕ ӕмӕ цӕрӕгойты хуызтӕ. Тӕрхӕджытыл сӕ рӕгъытӕ кодтой. Сӕ кусӕнгӕрзтӕ уыдысты тӕнӕг кард ӕмӕ цъындагӕнӕн телтӕ кӕнӕ та телы стӕвдӕн ӕмраст кьалиутӕ. Фӕстӕгтӕ тынгдӕр хъуыдысты фыры сыкъатӕ здухынӕн. Ӕмбисӕхсӕв-иу бинонтӕ - чысылӕй стырмӕ - уыдысты сӕ къӕхтыл. Ног чындз, чызг кӕнӕ ӕфсин нӕлгоймаг-ӕмбалимӕ цыдис Фӕндзӕм сӕр Ног азы ног дон хӕссынмӕ. Доны уылӕнтӕм-иу йӕ кьӕрта фӕдардта, ома уылӕн ныртӕккӕ рахӕццӕ ӕмӕ ногдӕр дон у, зӕгъгӕ. Уыцы донӕй кодтой агъуысты алы хатӕнӕн дӕр ӕртӕ ӕртӕдзыхоны. Тымбыл фынгыл - ӕртӕ ӕртӕдзыхоны, арахъы дурын, афтӕмӕй нӕлгоймӕгтӕ кувынмӕ цыдысты уӕттӕ ӕмӕ фосдӕттӕм, мӕсыгмӕ. Фыццагдӕр та - къӕбицмӕ. Ам куывтой, цӕмӕй кьӕбиц ӕдзухдӕр бӕркадджын фӕллойӕ уа дзаг, цыхтцух макуы уа йӕ хӕндыг, арахъ ӕмӕ бӕгӕныйӕ дзаг уой йӕ боцкъатӕ, макуы уа ссадцух йе ссаддон, йӕ царӕй та ӕдзух тӕдза цӕхджын фыдты сой. Кувӕггагӕй ахуыста кӕстӕр лӕппу. Фоодоны куывтой Фӕл вӕрамӕ - цӕмӕй сӕ фоодон дзагӕй дзагдӕр кӕна фосӕй. Ӕртӕдзыхонӕй ахуыста нӕл уӕрыччыты хуыздӕр. Бӕхдоны куывтой Уастырджимӕ. Куырдтой, цӕмӕй сӕ бӕх ӕдзухдӕр цӕуа хорз фӕндӕгтыл, цины балцыты. Бӕх-иу аккаг хай атыдта кувӕггагӕй. Чъырыны (мӕсыджы) куывтой, цӕмӕй уӕларвон зӕдтӕ ма ӕрбауадзой хъӕумӕ тыхгӕнӕджы, куы ӕрбаирвӕза, уӕд та дзы бахъахъӕной адӕмы. Холлагдоны сӕ куывды сӕр уыди, цӕмӕй сӕ фос ӕфсӕст уой сойджын холлагӕй, их ма ӕрцӕуа уыгӕрдӕнтӕ, сӕрвӕттӕ ӕмӕ хуымтыл; хур ма басудза кӕрдӕг ӕмӕ хортӕ; холлагдон дзаг уа хос ӕмӕ хъӕмпӕй. Уый фӕстӕ ӕппӕт бинонтӕ иумӕ кодтой бӕрӕгбон. Сӕ фынгыл уыдис ӕртхурон (стыр ӕмӕ дзаджджын уӕливых) ӕмӕ хъӕбынтӕ, ӕртӕдзыхонтӕ ӕмӕ алыхуызон чъиритӕ; деда, фыр, цӕукьа, сычъи, дзӕбидыр ӕмӕ алыхуызон кувинӕгтӕ, арахъы дурын, бӕгӕныйы кӕхц, ног азы доны кьус, физонӕг ӕмӕ фыдызгъӕл. Кувыны рӕстӕг бинонтӕ - чысылӕй, стырӕй - лӕууыдысты, алчи дӕр дзы йӕ рахиз къух галиуыл ӕрӕвӕрдта, армыдзыхъ та уӕларвон зӕдтӕм ӕххуысагур дары, афтӕмӕй. Нӕлгоймӕгтӕ «оммен» кодтой гомсӕрӕй. Хистӕр-иу зӕдтӕ ӕмӕ дауджытыл ӕрзылд, се 'ппӕты нӕмттӕ дӕр ссардта; чи ферох, уыдонӕй хатыр ракуырдта ӕмӕ сӕ фылдӕр ӕххуыс бадомдта; фыдбылызтӕ зӕронд азӕн бахъардта; Ног азы ног хӕрзтӕй хай ракуырдта ӕмӕ кувӕггаг кӕстӕр лӕппумӕ ралӕвӕрдта. Уый фӕстӕ-иу йӕ фарсӕй кард сласта ӕмӕ ӕртхурон, бинонтӕ цал сты, уал ӕмхуызон дихы акодта; алкӕмӕ йӕ хай фӕхӕццӕ кодта; зӕхмӕ дзы згъӕлӕн куыд никуыцӕй ахауа, афтӕмӕй сын сӕ бахӕрын кодта. Хъӕбынтӕ уыдысты хистӕры хай ӕмӕ дзы хӕрын никӕмӕн фӕтчыди. Ирон фынджы ӕгъдӕуттӕ Нӕлгоймӕгтӕ-иуырдыгӕй, сылгоймӕгтӕ-иннӕрдыгӕй, сабитӕ - кьонайы дуры алыварс, афтӕмӕй бинонтӕ сӕ Ног азыл ӕмхуызонӕй цин кӕнынц. Гыццылӕй стырмӕ-сылгоймагӕй, нӕлгоймагӕй, чызгӕй, лӕппуйӕ - алкӕмӕн дӕр ӕмбӕлди Ног азы ног хӕрзты цинӕн баназын иучысыл арахъ кӕнӕ бӕгӕны. Уый уыди ӕгьдауыл нымад. Арвы кӕрӕттӕ рухс кӕнын райдыдтой, ӕрхӕццӕ фӕсивӕды цины рӕстӕг. Алчи дзы бандзӕрста йӕ рагацау сцӕттӕгонд сой-сойӕгтыл. «Сой-сой» хъӕр кӕмтты арауы. Рухсӕмбӕлы кьӕдзӕхтыл, чъырынты кьултыл, арвыл. Артмӕ рацӕуӕг адӕм фылдӕрӕй-фылдӕр кӕнынц. «Сой-сой» хьӕргӕнджытыхъӕлӕстӕбӕзджынӕй-бӕзджындӕрӕй хъуысынц. Уӕлдӕфы хӕрдмӕ тӕхынц судзгӕ стъӕлфӕнтӕ. Афтӕ фыдбылызтӕ дӕр тӕхӕнт ӕмӕ судзӕнт зӕронд азимӕ. Нӕрынц толпы гӕрӕхтӕ - семӕ фӕлидзӕнт дӕлимонтӕ ӕмӕ фыдбылызхӕсджытӕ, адӕмы хӕлардзинад халджытӕ, мӕйхортӕ. Даргъ уӕхстытыл фиуӕй физонджыты сой артмӕ тӕдзы ӕмӕ сын сӕ хус смаг комы цӕрджыты хӕдзӕрттӕм райсомы уддзӕф хӕссы. Хистӕртӕ кувынц, кӕстӕртӕ «Оммен, Хуыцау!» хъӕр кӕнынц. Мадӕлтӕ сӕ сывӕллӕттӕм уӕлхӕдзӕрттӕй кӕсынц. Ӕрбарухс и. Адӕм кӕрӕдзимӕ цӕуынц арфӕтӕм. Алчи йемӕ хӕссы хор, хъӕмпы кӕнӕ хосы армыдзаг ӕмӕ йӕ хӕдзары тауы: «Цал нӕмыджы, цал халы ӕрбахастон, уал хорзы, уал амонды уын зӕдтӕ ног азы ракӕнӕнт». Арфӕгӕнӕг-иу ног азы зӕдтӕм скуывта, иу арахъ кӕнӕ бӕгӕны-иу банызта ӕмӕ ӕндӕр хӕдзармӕ ацыди. Уыцы бон, кӕнӕ-иу дыккаг бон сыхбӕстӕ (хъӕубӕстӕ) - сылгоймагӕй, нӕлгоймагӕй - ӕрӕмбырд сты къусбары куывдмӕ. Алы хӕдзар дӕр йемӕ хаста арахъы авг ӕмӕ ӕртӕ уӕливыхы, кусарт та сын уыди иумӕйаг. Хӕрд, нозт, зард, кафт, алыхуызон хъӕзтытӕ, арфӕтӕ, — иу кӕнӕ дыууӕ боны ӕрвыстой хъӕлдзӕгӕй, хӕлардзинад тыхджындӕр кӕнгӕйӕ. Доныскъӕфӕн Ногбонӕй ӕхсӕзӕм бон, 19 январы, алчи йӕ хӕдзары йӕ бинонтимӕ кодта бӕрӕгбон. Йе ’ртӕ кӕрдзыны цур ӕвӕрдта ног ӕрбахаст доны къӕрта ӕмӕ райсомӕй раджы куывта Донбеттыр ӕмӕ донычызджытӕм, цӕмӕй ног азы дӕргьы хӕлар, ӕнӕниз ӕмӕ адджын донӕй рӕвдауой адӕмы, ма бауадзой дӕтты раивылын ӕмӕ мӕгуырдзинад ӕрхӕссын. Фӕндзӕм сӕр Фӕцбадӕн Раджы, дам, кӕддӕр Стыр Дыгурмӕ фӕцӕйцыд Емынӕ. Хӕрхӕмбӕлд ыл фӕци Хайманты Джими, базыдта йӕ ӕмӕ йӕ фӕрсы, кӕдӕм цӕуы, уымӕй. Емынӕ йын дзуапп радта: «Хайманты Джимийы хӕдзармӕ». Уӕд Джими хӕстӕгдӕр фӕндагыл сӕхимӕ фӕцагайдта, дуӕрттӕ фидар сӕхгӕдта, фӕрссӕгтӕ ӕмӕ хуынчъыты къӕрмӕджытӕ батъыста ӕмӕ йӕ бинонтӕн бафӕдзӕхста, макӕй бауадзут мидӕмӕ, зӕгъгӕ. Хабар уайсадӕг чындз нӕ фехъуыста ӕмӕ Емынӕйы мидӕмӕ бауагьта. Уый комытӕф фестад ӕмӕ бинонтыл низ бафтыдта. Уӕд Джими уынгмӕ разгъордта ӕмӕ ныхъхъӕр кодта, мӕ хӕдзары Емынӕ фӕзынд, зӕгъгӕ. Хъӕубӕстӕ фӕфӕдис сты, сӕхи дзуар Идауӕгыл бафӕдзӕхстой ӕмӕ йын йӕчъырынмӕ ныххӕррӕтт ластой: Емынӕ сӕм уырдӕм хӕстӕг нӕ цыди, дзуар ӕй нӕ уагъта. Емынӕ-иу йӕхи ӕврагъ фестын кодта, фӕлӕ-иу ӕй Идауӕг ныддымдта. Уӕд Емынӕ фестад судзгӕ цырӕгьты баст ӕмӕ сыл фаллаг хохӕй тулгӕтулгӕ йӕхи рауагьта. Идауӕг ыл фат суагъта ӕмӕ йӕ ӕртӕ дихы фӕхауын кодта. Йӕ иу хай атылд Биллагмӕ ӕмӕ ӕрмынӕг, иннӕ атылд скӕсӕнырдӕм ӕмӕ уым фӕнык фестад, ӕртыккаг фӕзгьӕр йӕ бынаты баззад ӕмӕ йӕ Идауӕджы чъырыны сӕвӕрдтой. Хъӕуы адӕм Емынӕйӕ кӕй фервӕзтысты, уый тыххӕй скодтой куывд ӕмӕ йӕ уӕдӕй фӕстӕмӕ алы аз дӕр мӕйы фӕстаг къуырийы кӕнынц. Бӕрӕгбон хаста аст боны: хуыцаубонӕй - дыккаг къуырисӕрмӕ. Уыцы рӕстӕджы хъӕумӕ бацӕуӕн дӕр ӕмӕ дзы рацӕуӕн дӕр уыдис ӕрмӕст цыппӕрӕмы. Бафтӕг бӕлццон хъуамӕ уым фӕуыдаид кӕнӕ цыппӕрӕммӕ, кӕнӕ бӕрӕгбоны фӕудмӕ, кӕннод ын хъӕуӕй ахизын нӕ фӕтчыди. Фыццаг цыппар боны адӕм кӕрӕдзи рахон-бахон кодтой. Бафтӕг бӕлццоны та уӕлдай буцдӕрӕн алы хӕдзар дӕр хуыдта йӕхимӕ. Бӕрӕгбоны фӕндзӕм бон, цыппӕрӕмы, ӕмхуызонӕй цыдысты сӕ фервӕзынгӕнӕг Идауӕджы дзуары бынмӕ, ӕмӕ уым къуырисӕры фӕуд кодта бӕрӕгбон. Ӕртхъирӕны мӕй Февралӕн йӕ дыууӕ боны куы айстой ӕмӕ мӕйтӕн се 'ппӕты цыбырдӕр куы фӕци, уӕд смӕсты ӕмӕ ӕртхъирӕн кӕнын райИрон фынджы ӕгьдӕуттӕ дыдта, галы комытӕфы бӕрц, дам, мӕм уалдзӕджы тӕвдӕй куы нӕ фӕхӕццӕ уыдаид, уӕд чындздзон чызгӕн, доны был кьӕртайӕ дон исгӕйӕ, йӕ фидыцы кьуыбырты сӕртӕ ихын лӕдзджытӕ фестын кӕнин, лӕппу-лӕджы та йӕ бадӕныл асӕлын кӕнин ӕмӕ, кӕд уалдзӕг хӕстӕг у, уӕддӕр нырма зымӕг раздахин. Уыцы ныхӕстӕм гӕсгӕ февралыл сбадти ӕртхъирӕны мӕйы ном. Фылдӕр азты Комахсӕн (галӕргӕвдӕн) вӕййы йӕ бӕрӕгбон ӕмӕ кӕддӕриддӕр ӕркуры хуыцаубонмӕ. Комахсӕн Комахсӕн у ирон адӕмы иумӕйаг бӕрӕгбон. Кодтой йӕ Ногбонӕй ӕртӕ-фондз кьуырийы фӕстӕдӕр, Стыр комбӕттӕнӕй та дыууӕ кьуырийы раздӕр. Кӕд ӕмӕ-иу Ногбонӕй ӕртӕ-фондз кьуырийы фӕстӕдӕр ӕркуырдта, уӕд зымӕг хуыдтой цыбыр, кӕд ӕмӕ фондз-авд кьуырийы фӕстӕдӕр, уӕд та - даргь. Комахсӕны хуыцаубонӕй Фыдыкомбӕттӕнмӕ нымад уыдис Комахсӕны къуырийыл. Галӕргӕвдӕн хуыцаубоны ӕргӕвстой Хуыцау кӕнӕ Мыкалгабыры номыл нывонд галтӕ. Нывонды хъуырыл кодтой кьӕбӕл, дардтой йӕ буц, зылдысты йӕм хуыздӕр холлӕгтӕй, кусгӕ йыл нӕ кодтой. Исты знаггад ракодта, зӕгьгӕ, уӕд ӕй ничи цавта. Давынмӕ йӕм йӕ ныфс ничи хаста. Хуыцауы номыл кодтой куывдтӕ. Хӕдзӕрттӕм ӕрвыстой нывонды дзидзайы хӕйттӕ. Тӕргӕйтты мӕй Тӕргӕйтты мӕй у уалдзӕджы фыццаг мӕй. Ирон адӕм дзы сӕ ком дыууӕ хатты кӕй бастой (Фыдыкомбӕттӕн ӕмӕ Стыр комбӕттӕны), уымӕ гӕсгӕ йӕ хуыдтой комбӕттӕны мӕй. Хуыдтой ма йӕ комдарӕны кӕнӕ мархойы мӕй дӕр. Ныр мархойы кьуыритӕ фылдӕр сты апрелы, комдарӕн бонтӕ та уыдысты арӕх: Алардыйы ком, Тутыры ком, бирӕгьы ком, ӕфсымӕры ком, мады ком ӕмӕ ӕндӕртӕ. Тӕргӕйтты мӕй, зӕгьгӕ, афтӕ йыл хуыздӕр фидауы. Уымӕн, ӕмӕ мартъийы бон цалдӕр хатты йӕ хуыз аивы - куы рауары мит, куы ракӕсы хур, куы ӕрбаталынг вӕййы, куы радымы. Тӕргайгӕнӕгау вӕййынц йӕ митӕ ӕмӕ йыл уымӕ гӕсгӕ ном дӕр раст сӕвӕрдтой: тӕргӕйтты мӕй. Йӕ бӕрӕгбӕттӕ фылдӕр азты алы Фӕндзӕм сӕр нымӕцты вӕййынц: Комахсӕн (Галӕргӕвдӕн)-хуыцаубоны; Комахсӕны цыппӕрӕм-цыппӕрӕмы; Фыдыкомбӕттӕн-хуыцаубоны; Урсы кьуыри - цӕрвкъахӕн кьуырисӕры; Стыр комбӕттӕн - хуыцаубоны; Тутыртӕ-кьуырисӕр, дыццӕг, ӕртыццӕджы; Хоры бон-дыццӕджы. Комахсӕны хуыцаубон ма хуыдтой Галӕргӕвдӕн дӕр, Хуыцау ӕмӕ Мыкалгабыры номыл нывонд гал ӕргӕвстой. Хӕдзӕрттӕм дзы ӕрвыстой хӕйттӕ, кодтой куывдтӕ. Комахсӕны цыппӕрӕмы кодтой кусӕрттӕ; куывтой Мыкалгабырмӕ; хуыдтой хӕдзӕрттӕм; мысыдысты сӕ мӕрдты; кӕрӕдзийы хӕдзӕрттӕм ӕрвыстой хӕйттӕ; кусын нӕ фӕтчыди. Фыдыкомбӕттӕн. Комахсӕны фӕстӕ хуыцаубоны изӕрӕй бастой ком ӕмӕ уӕдӕй Стыр комбӕттӕнмӕ дзидза фынгмӕ ничиуал хаста. Урсы къуыри (цӕрвкъахӕн). Къуырисӕр хуыдтой Алардыйы кьуырисӕр ӕмӕ йын дардтой ком. Уыцы бон, хурныгуылды размӕ, алчи йӕ фынгыл ӕвӕрдта раздӕр бацӕттӕгонд царвы кьус кӕнӕ дурын, стыр гуымбыл, дзыкка, уӕливыхтӕ, бӕгӕны, арахъ. Куывтой Алардымӕ. Урсы кьуырийы дӕргъы алчи йӕ бинонтӕн дӕр ӕмӕ йӕ уазӕгӕн дӕр фынгыл ӕвӕрдта урссаджы хӕринӕгтӕ: царв, цыхт, дзыкка, сир, ӕхсыр ӕмӕ ӕндӕр ахӕмтӕ. Адӕм уыдысты хъӕлдзӕг. Кодтой алыхуызон хъӕзтытӕ. Стыр комбӕттӕны хуыцаубоны фӕссихорӕй ӕмбисӕхсӕвмӕ фынгыл уыдис, кӕмӕ цы уыд, уыцы хӕринӕггӕ, нозтытӕ (дзидза, уӕливых, фыдджын, цыхт, царв, арахъ, бӕгӕны ӕмӕ ӕндӕртӕ), ӕмӕ алчи, цы йӕ хъуыд, уый, цас йӕ бон уыд, уыйбӕрц хордта ӕмӕ нуӕзта. Стыр комбӕттӕн кодтой Комахсӕны хуыцаубонӕй дыууӕ кьуырийы фӕстӕдӕр ӕмӕ уырдыгӕй Куадзӕнмӕ авд кьуырийы дардтой мархо (ком): нӕ хордтой дзидза, цыхт, царв, ӕхсыр ӕмӕ уыдонӕй конд хӕринӕгтӕ. Уыдис, мархо чи хордта, ахӕмтӕ дӕр. Тутыртӕ. Комбӕттӕны фӕстӕ ӕртӕ боны уыдысты Тутыры комдарӕн бонтӕ: кьуырисӕры лӕппутӕ ӕмӕ фыййӕуттӕ дардтой бирӕгъы ком, цӕмӕй сын бирӕгь сӕ фосмӕ, сӕ уӕрыччытӕм ма бавнала. Уыдысты-иу ӕххормаг, ронбӕгьд ӕмӕ бӕгьӕмсар. Сӕ худты уыдис дуртӕ бӕт, ома бирӕгъы ком дӕр афтӕ баст уӕд, ӕмӕ дур йӕ хъуыры ныссӕдзӕд. Дыццӕджы сылгоймӕгтӕ дардтой ӕфсымӕры, лӕгтӕ - Уастырджийы, лӕппутӕ - мады ком. Ком дардтой райсомӕй изӕрмӕ. Лӕппутӕ хъазыдысты хьулӕй, бырыдысты къӕлӕттӕ ӕмӕ дзоныгьтыл. Чызджытӕ хъазыдысты тыччыйӕ, Ирон фынджы ӕгьдӕуттӕ дзырдтой чызджыты ӕвзагӕй. Лӕгтӕ бадтысты ныхасы ӕмӕ сӕ цардыл уынаффӕтӕ кодтой; ӕртыццӕджы сылгоймӕгтӕ дардтой рӕстмӕйы ком. Цыппӕрӕмӕхсӕвы-иу сӕхи хорз федтой Тутыры къуымӕл, луаситӕ, задынтӕ, скьудатӕ ӕмӕ мархойы ӕндӕр ахӕм хӕринӕгтӕй. Хистӕртӕ куывтой Тутырмӕ, цӕмӕй сын сӕ фос бахъахъӕна бирӕгъӕй. Тутыры луаситӕм кардӕй ӕвналын нӕ фӕтчыди. Дихтӕ кӕнын сӕ хъуыди кьухӕй. Цӕмӕй сывӕллӕттӕм цӕстдзыд ма хӕццӕ кӕна, уый тыххӕй сын сӕ дарӕсыл рахизырдыгӕй сырх ӕндахӕй кодтой дзуӕрттӕ - Тутыры чъребатӕ. Ас адӕм сӕ хъуыртыл ауыгътой Тутыры чингуытӕ ӕмӕ дзуӕрттӕ. АЬрь/бо/л/куывдтӕ кодтой ӕмӕ кӕнынц мархойы рӕстӕг, Комбӕттӕны фӕстӕ дыккаг дыццӕджы. Алы хъӕу, алы сыхӕн дӕр-иу сӕ фароны равзӕрст фысым бӕрӕгбоны размӕ ӕрӕмбырд кодта мысайнӕгтӕ, фыхта хорз бӕзджын кьуымӕл, кодта бӕгӕны, ӕлхӕдта кӕфы фыд, кӕсӕгтӕ ӕмӕ халсартӕ, цӕттӕ кодта скъудаджынтӕ, картофджынтӕ ӕмӕ мархойы ӕндӕр хӕринӕгтӕ. Йӕхицӕй бадты фынгмӕ хаста фысымы хуын: ӕртӕ картофджыны, арахъы дурын ӕмӕ хорз бӕгӕны. Марходарыны ӕгьдау карз кӕм нӕ уыд, уыцы хъӕуты цӕрджытӕ куывдмӕ хастой ӕртыгай уӕливыхтӕ ӕмӕ арахъы ӕвгтӕ. Скувыны размӕ-иу фысым йӕхи ныхсадта, йӕ кӕрц-иу зыгъуыммӕ скодта. Стыр кьусыдзаг кьуымӕлимӕ-иу хистӕр слӕууыд ӕмӕ ссардта Стыр Хуыцау, Уацилла, Уастырджи, Мыкалгабыртӕ ӕмӕ Фӕлвӕрайы нӕмттӕ, нӕ рох кодта уалдзӕг ӕмӕ хъӕуы зӕдты дӕр. Уый фӕстӕ-иу бадты адӕммӕ радзырдта: - Цы уӕ хъӕуы, хорз адӕм? - Хор, хор, хор! - дзуапп лӕвӕрдтой уыдон. - Цы агурут, лӕппутӕ? - Хор, хор, хор! Фысым-иу йӕ разы ӕрлӕууыд ӕмӕ-иу ын кьуымӕлы кьус йӕ сӕрыл рауагъта. Къуымӕл-иу кӕрцы фӕдджитӕй тагъди. - Уӕдӕ уыл афтӕ хор уарӕд! Хорӕфсӕст ӕмӕ фосӕфсӕст ут! Хор кусын уарзы ӕмӕ кусын фӕразут! Кувӕггаг хауди фысыммӕ. -Уӕ фидӕн абон уыл хуыздӕрӕй ӕрцӕуӕд! Хистӕры куывдтытӕ уыл Хуыцау хорзӕй ӕруадзӕд! -уыдис йӕ дзуапп. Къуымӕлӕй-иу сахуыста ӕмӕ-иу ӕй кӕстӕртӕм ахаста. Уый фӕстӕ-иу бацайдагъ хӕрд, нозт, хъӕлдзӕг ныхас. Фидӕны фысым сбӕрӕг Фӕндзӕм сӕр кӕнын дӕр нӕ рох кодтой, нуазӕнӕй-иу ын арфӕ ракодтой, фидӕны фысымы хай-иу ын хӕдзармӕ арвыстой. Уыцы бонӕй фӕстӕмӕиу бавнӕлдтой хуым кӕнынмӕ цӕттӕ кӕнын. Хуымгӕнӕны мӕй Апрелы хохӕй-быдырӕй адӕм иууылдӕр хуымтӕ бакӕныны куыст кодтой, уымӕ гӕсгӕ йӕ схуыдтой хуымгӕнӕны мӕй. Йӕ бӕрӕгбӕттӕ сты Астӕумархо (цыппӕрӕмы) ӕмӕ Къутугӕнӕн (хуыцаубоны). Ӕййафгӕ мӕйы алы нымӕцты ӕркӕнынц. Астӕумархо Комбӕттӕны фӕстӕ цыппӕрӕм кьуырийы цыппӕрӕм нӕ фыдӕлтӕ нымадтой мархойы ӕмбисыл ӕмӕ йӕ хуыдтой Астӕумархо, кӕнӕ та Кӕфхӕрӕн. Уыцы бонмӕ мархойы хӕринӕгтӕй цӕттӕ кодтой хорз фынгтӕ. Кӕф ӕмӕ кӕсаджы фыдимӕ иумӕ фынгмӕ хастой дзӕрна, скъудаджын, картофджын, къӕлуа, задын, къуымӕл, бӕгӕны, арахъ. Зӕдтӕм куывтой, Чырыстийы бон сыл дзӕбӕхӕй куыд ӕрцӕуа, адӕм хорцух куыннӕ фӕуой, фос та - хосдзух. Ардтой мӕрдты нӕмттӕ. Кусгӕ нӕ кодтой. Къутугӕнӕн у ирон адӕмы иумӕйаг бӕрӕгбон. Кодтой йӕ Чырыстийы номыл - Куадзӕны размӕ хуыцаубоны. Мархойы хӕринӕгтӕй куывтой Стыр Хуыцау ӕмӕ уалдзӕджы зӕдтӕм ӕмӕ сӕ куырдтой, Чырыстийы бон хорзӕй куыд ӕрӕййафой, сӕ уалдзӕджы куыст та фӕззӕджы куывдты куыд бахӕрой. Кувинӕгты хыссӕйӕ кодтой бирӕ кьутутӕ ӕмӕ сын сӕ сӕрты дзыхъыты кодтой мӕнӕу, хор кӕнӕ ссад - цӕмӕй сӕ хоры къутутӕ ӕмӕ хордӕттӕ хор ӕмӕ ссадӕй йедзагуой. Фынгмӕ хастой арахъ, картофджынтӕ, кьутутӕ ӕмӕ бирӕ ӕндӕр алыхуызон хӕринӕгтӕ. Лӕппутӕ-иу уӕгъдибар бынатмӕ ӕрӕмбырд сты, сӕ къутутӕ-иу рӕгъ-рӕгъ равӕрдтой ӕмӕ сӕ фатӕй ӕхстой -сӕ арӕхстдзинад ӕвзӕрстой. Хистӕртӕ сӕм кастысты ӕмӕ рӕстдзӕвиндӕртӕй ӕппӕлыдысты. Зӕрдӕвӕрӕны мӕй Зӕрдӕвӕрӕн - мӕрдты иумӕйаг бон - фылдӕр хатт маймӕ кӕй ӕрхауы, уый тыххӕй йӕ ирон адӕм схуыдтой зӕрдӕвӕрӕны Ирон фынджы ӕгьдӕуттӕ мӕй. Йаэ бӕрӕгбӕттӕ ӕрӕййӕфт нымӕцтӕ ӕмӕ сӕрмагонд бонты арӕх вӕййынц: Куадзӕн - хуыцаубоны; Стыр цыппӕрӕм - цыппӕрӕмы; Бӕлдӕрӕн-хуыцаубоны; Касутӕ-хуыцаубоны; Дауджытӕ - д ыццӕджы. Куадзӕн Куадзаэн у куыд ирон, афтӕ бирӕ ӕндӕр чырыстон адӕмты стыр бӕрӕгбон дӕр, Чырыстийы райгасы бон. Комбӕттӕны фаэстаэ авд кьуырийы фыдӕлтӕ дардтой Чырыстийы ком. Уыцы дӕргьвӕтин рӕстӕг адӕм, уӕлдайдӕр та сывӕллӕттӕ, кӕй зӕгьын ӕй хъӕуы, тыхстысты аэнаэ урсаджы хӕринагӕй. «Куадзӕн хъӕугӕронмӕ ӕрхӕццӕ, иу къаххӕрд ма йын ис», «Куадзӕн уын хӕдӕттӕ, хӕлӕфтӕ, кьабатаэ, дзабыртӕ ӕрхӕсдзӕн», - ахӕм ныхӕстӕй зӕрдӕтӕ ӕвӕрдтой хистӕртӕ ӕххормаг сабитӕн. Бӕрӕгбонмӕ фыхтой бӕгӕны, уагьтой арахъ, ӕмбырд кодтой ӕйчытӕ. Сыгъдӕгдзинад дӕр-иу сӕ нӕ ферох. Куадзӕн мӕ ӕдзӕллагӕй ма ӕрӕййафа, зӕгьгӕ, ӕфснайдтой сӕхӕдзӕрттӕ, сӕ азмӕлӕнтӕ. Кӕстӕртӕн цӕттӕ кодтой ног дарӕс, фӕсивӕд ӕмӕиу дзы хистӕртӕ дӕр фӕхайджын сты. Куадзӕны алчи дӕр кодта ног ӕмӕ ӕхсад дарӕс. Сабитӕ цин кодтой Куадзӕны ӕрхаст лӕвӕрттыл. Боны срухсмӕ-иу алчи суагъта йӕ ком. Бӕрӕгбоны фынгмӕхастой алыхуызон хӕринӕгтӕ, нуазинӕгтӕ ӕмӕ уыдонимӕ ӕнӕмӕнгуыди ахуырст ӕйчытӕ дӕр. Къуыримӕ йӕ фынг ничи иста. Адӕм - стырӕй, чысылӕй - сӕ кармӕ гӕсгӕ къордтӕ-кьордтӕй цыдысты алы хӕдзармӕ дӕр арфӕтӕм. Кодтой Чырыстийы зарӕг, кӕрӕдзийӕн дзырдтой: «Чырысти райгас! Ӕцӕг райгас! Чырысти сыстад! Ӕцӕгсыстад!» Ас адӕм-иу скуывтой, азарыдысты, фӕйнӕ арахъы сыкъа кӕнӕ-иу бӕгӕныйы нуазӕнӕй сахуыстой ӕмӕ-иу иннӕтӕн дӕр бар радтой. Ӕртыккаг бон, дыццӕджы, нӕлгоймагӕй-сылгоймагӕй ӕмбырд кодтой иумӕйаг куывдмӕ. Чындзытӕ, чызджытӕ ӕмӕ лӕппутӕ хӕдзӕрттӕй хастой ӕртыгай кӕрдзынтӕ, арахьы ӕвгтӕ ӕмӕ бӕгӕны. Кусӕрттаг ӕлхӕдтой иумӕйаг мысайнӕгтӕй. Авд кьуырийы мӕгуыр цард ӕмӕ мӕрдты мысӕн бонтӕй фӕлмӕцыд адӕм ма-иу кӕм ӕфсӕстысты алыхуызон хъӕзтытӕй, кафт, хъӕбысхӕст, дугьмӕ кӕсынӕй. Чызджытӕ, чындзытӕ ӕмӕ лӕппуты ног дарӕсы ӕвзист рӕттӕ ӕмӕ риуӕгьнӕджытӕ, ӕвзистхъаматӕ ӕмӕ бӕрФӕндзӕм сӕр цытӕ хурмӕ тӕмӕнтӕ калдтой. Къаддӕр нӕ уыди ацӕргӕ лӕгтӕ ӕмӕ устыты бӕрӕгбоны дарӕсы ӕрттывд дӕр. Иумӕйаг симд, иугӕйттӕй кафт ӕмӕ алыхуызон хъӕзтыты алчи йӕ лӕгдзинад ӕмӕ арӕхстдзинад ӕвдыста, архайдта хӕрзӕгъдау уӕвын, хорз лӕггад кӕнын, ӕмӕ уымӕ гӕсгӕ бӕрӕгбон куывддонты зӕрдӕты цырен кодта уарзондзинад ӕмӕ хӕлардзинад. Чырысти ӕмӕ Мады-Майрӕм Чырыстийы мад Мады-Майрӕм ӕмӕ Чырыстийы райгуырд, амард, райгас ӕмӕ уӕларвмӕ ацӕуыны тыххӕй Евангелийы загъд ис: «Зӕронд лӕг ӕмӕ ус Иоахим ӕмӕ Аннӕйӕн зӕнӕг нӕ уыд ӕмӕ тыхстысты. Ӕдзух куывтой Хуыцаумӕ, цӕмӕй сын сывӕллон ратта. Фехъуыст Хуыцаумӕ сӕ куывд ӕмӕ сын рухӕны мӕйы 21 бон райгуырди чызг. Ном ыл сӕвӕрдтой Мады-Майрӕм. Ӕртӕ азы йыл куы сӕххӕст, уӕд йӕ ныййарджытӕ ӕрӕмбырд кодтой сӕ хӕстӕджыты, ӕрбахуыдтой чызджы ӕмгӕртты дӕр. Мады-Майрӕмы сфӕлыстой хуыздӕр дарӕсӕй ӕмӕ йӕ хъазгӕ, заргӕйӕ акодтой аргьуанмӕ. Ныййарджытӕ раздӕхтысты, чызг баззад аргьуаны цӕргӕйӕ. Цыппӕрдӕс азы йыл куы сӕххӕст, уӕд ын, уыцы рӕстӕджы ӕгьдаумӕ гӕсгӕ, аргьуаны цӕрӕн нал уыдис ӕмӕ йӕ сӕ хӕстӕджыты зӕронд лӕг Иосифимӕ цӕрынмӕ ауагътой горӕт Назаретмӕ. Иосиф уыди мӕгуыр ӕмӕ кодта хъӕддзаумайы куыстытӕ. Мады-Майрӕм та кодта хӕдзары куыстытӕ, хуыдта, быдта, касти чингуытӕ. Иу бон Мады-Майрӕм ӕмӕ Иосифмӕ фӕсидти Хуыцауы минӕвар ӕмӕ сын загьта: «Хуыцау ӕмӕ йе сконд зӕдты уынаффӕйӕ Мады-Майрӕмӕн райгуырдзӕн лӕппу-Хуыцауы фырт. Йӕ ном - Иисус - Йесо Чырысти. Уый фервӕзын кӕндзӕн адӕмы сӕ тӕригьӕдӕй. Мады-Майрӕм та уыдзӕн Хуыцауы раз сылгоймӕгты сӕрылдзурӕг, зӕнӕджы бардуаг». Чырыстийы райгуырды размӕ, Ромы императоры бардзырдмӕ гӕсгӕ, Мады-Майрӕм ӕмӕ Иосиф ацыдысты Вифлееммӕ, адӕмы сфыстмӕ. Уазӕгуаты бынӕттӕ кӕй нал уыди, уымӕ гӕсгӕ бафысым кодтой, фос кӕм дардтой, ахӕм агьуысты. Уым Мады-Майрӕмӕн райгуырди лӕппу-Чырысти. Батыхтой йӕ хъӕццулы ӕмӕ йӕ фосы хӕрӕнтыл кӕвдӕсы нывӕрдтой. Чырыстийы райгуырд айхъуыст, ӕмӕ йӕм адӕм алы рӕттӕй стыр лӕвӕрттимӕ цыдысты. Фӕстӕдӕр Хуыцауӕй ӕрвыст зӕд Иосифӕн фыны бамбарын кодта, тӕссаг уавӕры кӕй сты ӕмӕ сӕ Вифлеемӕй лидзын кӕй хъӕуы, Ирон фынджы ӕгъдӕуттӕ уый. Чырысти ӕмӕ Иосиф алыгъдысты Йерусалимы цӕгатварс Назаретмӕ. Уым бахъомыл Чырысти ӕмӕ ӕххуыс кодта Иосиф ӕмӕ Мады-Майрӕмӕн. Дыууадӕсазыкконӕй ныхас кодта Израилы ар-гъуаны ахуыргӕнджытимӕ ӕмӕ сӕ стыр дисы ӕфтыдта. 30 азы йыл куы сӕххӕст, уӕд зилын байдыдта бӕстӕйыл. Йӕхицаэн равзӕрста 12 ахуыргӕнинаджы ӕмӕ уыдонимӕ ӕууӕндын кодта адӕмы Хуыцауыл. Иу хатт семӕ бӕлӕгьы цыдис денджызы. Сыстад тыхджын дымгӕ, ӕмӕ ахуыргӕнинӕгтӕ фӕтарстысты. Чырысти сдзырдта: «Ныхъхъус ут!», ӕмӕ дымгӕ банцад, денджыз ныссабыр. Иу хъӕуы баййӕфта идӕдз усы, йӕ иунӕг фырты ныгӕнгӕ. Чырысти бацыд йӕ цурмӕ, чырыныл йӕ къухӕрӕвӕрдта ӕмӕ дзуры: «Лӕппу, сыст уӕлӕмӕ!» Лӕппу сыстад ӕмӕ йӕ мадимӕ сӕхимӕ ацыд. Чырыстийӕ ракуырдтой дыууадӕсазыккон рынчын чызгӕн феххуыс кӕнын. Йе 'рцыдмӕ чызгамард. Чырысти йын йӕ къухыл рахӕцыд ӕмӕ йӕм дзуры: «Чызг, слӕуу!» Уый дӕр сыстад ӕмӕ йе ’мбӕлттимӕ ацыди. Иу бон фондз мин адӕймагӕй фылдӕр хъуыстой Чырыстимӕ. Куы сӕххормаг сты, уӕд Чырысти ракуырдта иу лӕппуйы сихор фондз гуылы ӕмӕ цалдӕр кӕсаджы - ӕмӕ уыдонӕй бафсӕста фондз мин адӕймаджы. Бирӕ куырмыты ракӕсын кодта сӕ цӕстытӕй. Бирӕ къуырматы сыхъусын кодта сӕ хъустӕй. Чырыстийы хӕстӕг Лазӕр амарди ӕмӕ йӕ баныгӕдтой. Уый ингӕны кьӕй сисын кодта ӕмӕ йӕм дзуры: «Лазӕр, рацу уырдыгӕй!» Уый рацыд саухъулӕттӕй, дуртӕ ӕмӕ сыджыты кьуыбӕртты цӕфтӕй. Чырысти адӕмӕн загьта: «Ӕз дӕн удӕгасгӕнӕг ӕмӕ, мӕныл чи ӕууӕцда, уый куы амӕла, уӕд дӕр-иу райгас уыдзӕн. Фӕлӕ мӕ фӕнды, цӕмӕй адӕм уарзой Хуыцауы ӕмӕ йӕм хъусой». Адӕм Чырыстимӕ хӕлӕг кӕнын байдыдтой. Иутӕн та се ’нӕуынон фестад ӕмӕ йӕ амарын сфӕнд кодтой. Чырысти зыдта, амардзысты йӕ, уый, фӕлӕ нӕ тарст, йӕ фыд ӕй ӕртӕ бонмаэ райгас кӕндзӕн, уый хорз зыдта. Йӕ ахуыргӕнинӕгтӕй йыл иу, Иудӕ, гадзрахатӕй рацыд ӕмӕ бацамыдта, Чырыстийыл фӕхӕст кӕнӕн кӕм ис, уыцы бынат ӕмӕ йӕ ӕрцахстой. Йе ’ккой йын уӕззау дзуар скодтой ӕмӕ йӕ схаста Голгофы хохы сӕрмӕ, марӕн бынатмӕ. Уым ӕй салдӕттӕ стыр зӕгӕлтӕй дзуарыл байтыгътой. Чырысти куывта Хуыцаумӕ, цӕмӕй ныххатыр кӕна адӕмӕн, цы ми кӕнынц, уый нӕ зонынц, зӕгъгӕ. Ӕмбисбон хур батар ис ӕмӕ ӕртӕ сахаты уыдисталынг. Чырысти хьӕрӕй загъта: «Ӕрцыдис!» Фӕндзӕм сӕр ӕмӕ йӕ уд систа. Ӕвиппайды зӕхх нынкъуысти. Уыцы диссӕгтӕ уынгӕйӕ ӕфсӕддонтӕй иу загъта: «Раст у, Чырысти уыд Хуыцауы фырт». Ӕрӕмбырд сты хистӕртӕ ӕмӕ загьтой: «Чырыстийы ингӕн бамбӕрзын хъӕуы стыр къӕйӕ ӕмӕ йын сӕвӕрын хъӕуы хъахъӕнджытӕ, куыд ничи йӕ адава, афтӕ». Ӕртыккаг бон Чырысти райгас. Зӕдтӕ стыр кьӕй афӕлдӕхтой, цӕмӕй адӕм феной, ингӕн афтид кӕй у, уый. Хъахъӕнджытӕ фӕйнӕрдӕм фӕлыгьдысты. Хуыцаубоны райсомӕй раджы ӕрӕмбырд сты Чырыстийы хӕлӕрттӕ. Зӕдтӕ сын куы загьтой, Чырысти ам нӕй, райгас ис, уӕд сӕхимӕ нал цыдысты. Чырысти йӕ райгасы фӕстӕ 40 боны зылдис йӕ зонгӕтыл. Иу бон ӕрӕмбырд кодта йӕ ахуыргӕнинӕгты ӕмӕ сын загъта, цӕмӕй адӕмӕн дзурой, кӕй уарзы се 'ппӕты дӕр, кӕй амарди се 'ппӕты тыххӕй». Уый фӕстӕ зӕдтыл бафӕдзӕхста йӕ ахуыргӕнинӕгты, зӕрдӕ сын бавӕрдта, алы аз дӕр-иу кӕй ӕрцӕудзӕн зӕхмӕ, уымӕй. Дзуӕрттӕ бафтыдта йӕхиуыл, йӕ къабӕзтӕ систа ӕмӕ уӕларвмӕ сфардӕг ис. Уӕдӕй нырмӕ 25 декабры - зӕронд нымадӕй, 7 январь! - ног нымадӕй бирӕ бӕстӕтӕ, бирӕ адӕмтӕ бӕрӕг кӕнынц Чырыстийы райгуырӕн бон - Цыппурсы бӕрӕгбон. Куадзӕны хуыцаубоны та - йӕ райгасы стыр бӕрӕгбон. Цыфӕнды дины фынгыл бадгӕйӕ дӕрхистӕр кувӕггаглӕвӕрдта ахӕм ныхӕстимӕ: «Йесо Чырысти уӕларвмӕ куы цьщ, уӕд йӕхиуыл цы дзуар бафтыдта, уыцы дзуары ӕфтыд фӕуӕнт нӕ кӕстӕртӕ». Чырыстийы уӕларвон цардмӕ ацӕуыны фӕстӕ ма йӕ мад Мады-Майрӕм зӕххыл фӕцард 15 азы. Иу рӕстӕджы йӕм Архангел Гавриил бацыд ӕмӕ йын бамбарын кодта, цаодӕр рӕстӕджы фӕстӕ кӕй амӕлдзӕн ӕмӕ уӕларвон цардмӕ кӕй ацӕудзӕн, уый. Уыцы бон, Мады-Майрӕмы фӕндонмӕ гӕсгӕ, ӕрӕмбырд сты Йерусалимы апостолтӕ. Ӕвиппайды диссаджы рухсӕй ныйирд ис МадыМайрӕмы хӕдзар. Фӕзынд Хуыцау йӕхӕдӕгӕмӕ Мады-Майрӕмы уд ахаста уӕларвон цардмӕ. Йӕ сыгьдӕг буар ын лӕгӕты баныгӕдтой- йӕ ныййарджытӕ ӕмӕ йӕ аргъуыд мой Иосифы чырынты ӕхсӕн. Мады-Майрӕмы сыгьдӕг уӕларвмӕ ацӕуыны бон бӕрӕг кӕнынц 28 августы, йӕ райгуырӕн бон та - 21 сентябрь!. Стыр цыппӕрӕм Ӕппӕт ирон адӕм дӕр Мыкалгабырмӕ куывтой цыппӕрӕмы. Уый у Мыкалгабыры бон. Куадзӕны хӕдфӕстӕ цыппӕрӕм хуыдтой Ирон фынджы ӕгьдӕуттӕ Стыр цыппӕрӕм ӕмӕ йӕ алы ком, алы хъӕу, алы хӕдзар дӕр бӕрӕг кодта йӕхирдыгонау. Алы хъӕуӕн дӕр уыдис кувӕндон. Алы хӕдзар дӕр кодта кусарт ӕмӕ дзуары бынмӕ цыдис кувынмӕ. Иуӕйиу хъӕутӕ кодтой иумӕйаг кусарт ӕмӕ бадтысты стыр куывды. Уыдис, ӕрмӕст йӕхи хӕдзары чи куывта, ахӕмтӕ дӕр. Диссаг уыдысты ацы бӕрӕгбонмӕ цӕттӕ кӕныны ӕмӕ йе ’рвитыны ӕгъдӕуттӕ Зруггомы дыууадӕс хъӕуы цӕрӕг цыппӕрдӕс мыггаджы ӕхсӕн. Алы хӕдзар дӕр-иу снывонд кодта, иу Мыкалгабырӕй иннӕйы ’хсӕн чи райгуырд, ахӕм нӕл уӕрыкк. Фыццаг бон баконд хуымы цы нӕмыг ӕппӕрстой, уый уьщис Мыкалгабыры номыл - бӕркады хос фӕуынӕн. Хуымы тыллӕг най кодтой фыццаг бон ӕмӕ йӕ кӕрийы саэр уыдис Мыкалгабыры кувинаг, хицӕн кьутуйы йӕ ӕфснайдтой. Бӕрӕгбоны размӕ кьугу бакӕнын, чъириаг ӕмӕ арахъаг ӕрӕссын, зад бафтауын ӕмӕ арахъаг бастауын, суадонӕй дон ӕрбахӕссын ӕмӕ дзуары бынмӕ кӕрдзынтӕ скӕнын.-уыцы куыстытӕ кодтой хӕдзары кӕнӕ сыхӕгты чызг, гъе та ӕнӕлӕг ус. Сывӕллонджын ӕмӕ ӕнӕфӕразгӕ сылгоймӕгтӕн кувинӕгтӕм ӕвналын нӕ фӕтчыди. Кувинӕгтӕ сцӕттӕ кӕнынӕн, хи ӕхсын ӕмӕ найынӕн хастой суадоны донӕй - сыгьдӕгдӕры тыххӕй. Бӕрӕгбоны размӕ мӕйӕ фылдӕр ус ӕмӕ лӕг иу уатмӕ нӕ цыдысты. Бӕрӕгӕхсӕв, кусарт акӕнын ӕмӕ кӕрдзынтӕ скӕныны размӕ, бинонтӕ - стырӕй-чысылӕй - надтой сӕхи ӕмӕ сӕ уӕлӕ кодтой сыгъдӕг дарӕс. Уый фӕстӕ, фӕсахсӕвӕр, кодтой кусарт, дзуары бынмӕхӕссынӕн кӕрдзынтӕ. Алы хӕдзарӕй дӕр куывды цыди дыууӕ лӕджы. Семӕ хастой ӕртӕ кӕрдзыны, кусарты рахиз фарс, фондз карстӕй физонӕг ӕмӕ кӕрийы сӕрӕй конд арахъы фыццагӕй авджыдзаг. Куывддонтӕ-иу хӕдзарӕй рараст сты бонырдӕм, талынг ма-иу уыди, афтӕ. Дзуары бын-иу скуывтой боны ӕрбарухсы. Бадгӕ кодтой дыгӕйттӕй. Фынгты ӕвӕрд хистӕрӕй-кӕстӕрмӕ уыдис ӕмхуызон. Бинаг уӕливых нымад уыдис скувӕггагыл ӕмӕ йӕм ӕвналын нӕ фӕтчыди. Иннӕ хӕйттӕй-иу дыууӕ ӕмбалы хӕрын цы нӕ бафаэраэзтой, уыдон хъуамӕ адих кодтаиккой ӕмхуызон. Йӕ хай дзы алчи ӕвӕрдта тӕбӕгъы ӕмӕ йӕ хаста хъӕумӕ - ӕмбӕлӕггагӕн, кӕнӕ та хӕдзармӕ. Сылгоймӕгтӕ Мыкалгабыры хуыдтой Баэрзондылбадӕг. Сӕ мидӕггаг дарӕс, кувӕндон кӕдӕм зынд, ахӕм ран хурмӕ нӕ тыдтой. Фӕндзӕм сӕр Бӕлдӕрӕн Кодтой йӕ Куадзӕнӕй кьуыри фӕстӕдӕр, хуыцаубоны. Алчи йӕ хӕдзары куывта Хуыцау ӕмӕ Уацилламӕ - цӕмӕй сын сӕ хуымты уалдзыгон ӕвзартӕ фӕззӕджы ставд ӕмӕ ӕндон нӕмгуытӕй байдзаг кӕной сӕ кьутутӕ ӕмӕ сӕ хордӕттӕ. Кусгӕ бон нӕ уыд, ӕмӕ адӕм бонсауизӕрмӕ кафыдысты ӕмӕ зарыдысты. Уырныдта сӕ: Бӕлдӕрӕн куыд арвитай, афтӕ уыдзӕн дӕ цард афӕдзы дӕргъы. Уымӕ гӕсгӕ архайдтой ӕнӕхъӕн бон сӕхи хъӕлдзӕг дарын. Цин кодтой уалдзыгон ӕрдзы рӕсугьддзинадыл. Сыф калыны рӕстӕг хъӕд хъахъӕдтой кард ӕмӕ фӕрӕтӕй. Сӕ иумӕйаг куывдты куывтой Хъӕды Урс барӕгмӕ - Хъӕды зӕдмӕ ӕмӕ куырдтой, цӕмӕй сын арт ӕмӕ дымгӕйӕ бахиза сӕ хъӕдтӕ. Касутӕ Уый у чындзы донмӕ акӕныны бӕрӕгбон. Кодтой йӕ Куадзӕнӕй дыууӕ кьуырийы фӕстӕдӕр- Бӕлдӕрӕны фӕстӕ хуыцаубоны. Джеоргуыба, Комахсӕн ӕмӕ Куадзӕны ӕрхаст чындзыты уалдзӕджы рӕсугъд бонты цъӕх зӕлдаг кӕрдӕгыл кодтой донмӕ. (Сӕрды ӕмӕ фӕззӕджы ӕрхаст чындзыты та, кӕй кӕд фӕндыд, уыцы бонты.) Чындзыл-иу скодтой йӕ чындздзон дарӕс. Къухылхӕцӕг, ӕмдзуарджын ӕмӕ цалдавр лӕппуйы семӕ, афтӕмӕй-иу чызджытӕ ӕмӕ чындзытӕ фӕндыры цагьд ӕмӕ ӕмдзӕгьдимӕ цыдысты доны рӕсугьд былмӕ. Уӕдӕ ахӕм рӕстӕджы сабитӕ дӕр сӕ фӕдыл куыннӕ хъуамӕ ныххал уыдаиккой?! Семӕ рахаст кувинӕгтӕ ӕмӕ адджинӕгтӕй куывтой Мады-Майрӕм, Донбеттыр ӕмӕ Донычызджытӕм, цӕмӕй ног чындз йӕ зӕронды бонмӕ амондджын ӕмӕ хӕлар дон хӕсса йӕ бинонтӕн, хъомыл кӕна лӕппутӕ ӕмӕ сын хъалон хӕсса хъӕуы куывдтӕм. Къӕртайӕ сист доны чындз ӕппӕрста сӕкӕры кьӕртт - ома афтӕ адджын уӕд мӕ хаст дон адӕмӕн дӕр ӕмӕ мӕ бинонтӕн дӕр. Стырӕй-чысылӕй-иу хъӕзын кьусӕй цалдӕр хуыппы акодтой, мӕнӕ цы адджын у, зӕгъгӕ, ахӕм ныхӕстимӕ. Хорз-иу фӕкафыдысты, фӕзарыдысты, алы хъӕзтытӕй сӕхи фӕирхӕфстой. Уый фӕстӕ фӕндырдзагьд ӕмӕ кафтимӕ чындзы йӕ кьӕртайы донимӕ кодтой хӕдзармӕ. Хӕдзары нӕлгоймӕгтӕ ӕмӕ хистӕр сылгоймӕгтӕй алчи дӕр кьозийыдзаг донӕй куывта чындзы хорз амондмӕ: йӕ хаст донӕй конд кувинӕгтӕ ӕмӕ хӕринӕгтӕ Хуыцауӕн дӕр ӕмӕ адӕмӕн дӕр адджын, Ирон фынджы ӕгьдӕуттӕ йӕ бинонтӕн та ӕнгом царды хос куыд уой, тыхджын ӕмӕ ныфсджын гуырдтӕ куыд хъомыл кӕна, уымӕ. Бирӕ хъӕуты - Цӕгаты дӕр ӕмӕ Хуссары дӕр - кодтой куывдтӕ. Куывдмӕ хастой ноггуырд лӕппуйӕн хъалон - кусарт, хӕрд ӕмӕ нозт. Кодтой хӕдзарон куывдтӕ дӕр. Ноггуырдты цӕрӕнбоны тыххӕй уыдис сӕрмагонд гаджидаутӕ ӕмӕ уыдысты зард ӕмӕ ӕмдзӕгъдимӕ нуазгӕ. Кувӕндӕтты карздӕр - Касуты дзуар - ис Куырттаты комы, Хӕрисджыны. Дауджытӕ Дауджытӕ бӕрӕг кодтой дыццӕджы, Куадзӕнӕй иу мӕй фӕстӕдӕр, майы мӕйы, уалдзыгон куыстытӕ фӕуыны ӕмӕ хуымты равзӕрды рӕстӕг. Иуӕй-иу хъӕутӕ йӕ кодтой ӕндӕр рӕстӕджыты дӕр. Сӕ цин уыдис, уалдзыгон куыстытӕ кӕй ахицӕн кодтой ӕмӕ сӕ хуымты цъӕх ӕвзартӕ кӕй рантыстысты, ууыл. Куывтой Уацилламӕ, цӕмӕй сӕ хорты ӕвзартӕ уалдзӕджы цъӕхӕй куыд уынынц, афтӕ фӕззӕджы бур ӕмӕ ставдӕфсирӕй дӕр феной, ӕнӕсахъат ӕмӕ сӕ бирӕ тыллӕг ӕрӕмбырд кӕной. Бӕрӕгбон бӕрӕг кодтой куьщ бинонты фынгыл, афтӕ иумӕйаг куывдты дӕр. Нӕ рагфыдӕлтӕ, Хуыцауӕй ӕххуыс агургӕйӕ, арӕх куывтой (иумӕйаг номӕй) зӕдтӕ ӕмӕ дауджытӕм: «Хуыцау, де сконд зӕдтӕ ӕмӕ нын дауджыты хорзӕх ратт!» Хурхӕтӕны мӕй Хурхӕтӕны мӕйы, 20 июнӕй 25 июнмӕ, боны дӕргь вӕййы ӕмхуызон. Хур фӕлӕууы иу ран. 26 июны рахӕты, ӕмӕ боны дӕргъӕй иу минут ахауы. Уымӕ гӕсгӕ июны мӕй схудтой хурхӕтӕны мӕй. Йӕ бӕрӕгбӕттӕ вӕййынц: Реком-сабаты, Кӕрдӕгхӕссӕн хуыцаубоны, Фӕлвӕра - хуыцаубоны, Дзывгъисы дзуар - дыццӕджы, Цыргъобау - хуыцаубоны, Уацилла - къуырисӕры. Рекомы сӕйраг кувӕндон Ос-Бӕгьатыры заманӕй нырмӕ ис Цъӕйы комы. Йӕ хъӕдын агьуысты архитектурой рӕсугъддзинад дисы кӕй нӕ бафтауы, ахӕм адӕймаг нӕ вӕййы йӕ быны. Бирӕ хӕххон хъӕуты (Хуссары дӕр ӕмӕ Цӕгаты дӕр) ма ис Рекомы кувӕндӕттӕ. Йӕ бӕрӕгбон вӕййы Кӕрдӕгхӕссӕны размӕ сабаты. Фӕндзӕм сӕр Йӕ рӕстӕджы кусарт кодта алы хӕдзар дӕр ӕмӕ цыди дзуары бынмӕ кувинӕгтимӕ. Бирӕ кӕмтты, хъӕуты ноггуырд лӕппуйӕн кастой хъалон: кусарт, арахъ ӕмӕ кӕрдзынтӕ. Куывтой Стыр Хуыцау, Реком, Мады-Майрӕм, Уастырджимӕ. Ноггуырды цӕрӕнбоны тыххӕй кодтой сӕрмагонд сидт. Цъӕйы комы цӕрджытӕ-иу хӕлттӕ сӕппӕрстой- сӕ ныхасы кӕнӕ та Рекомы бын - ӕмӕ афтӕмӕй ӕвзӕрстой дзуары лӕгтӕ. Уыдон-иу бӕгъӕввад ӕмӕ гомсӕрӕй фӕзылдысты сыхаг хъӕутыл, суанг-иу Хуссар Ирмӕ дӕр ахаудтой, ӕмӕ-иу афтӕмӕй фембырд кодтой мысайнӕгтӕ: фос, ӕхца, зад (кӕнӕ зады ссад). (Комы цӕрджытӕ сӕхӕдӕг ӕмбырд кодтой мысайнӕгтӕ.) Алы хӕдзар дӕр уагъта арахъ. Рекомы бын иумӕ фыхтой бӕгӕны. Хӕлттӕ ӕлпаргӕйӕ бӕрӕг кодтой кусӕрттагӕн гал ӕмӕ йӕ ӕргӕвстой фыццаг бон дзуары бын. Уый фӕстӕ къуырийы дӕргъы ӕргӕвстой иннӕ кӕмттӕй ӕркӕнгӕ фыстӕ. Рекомы бын уьщис агъуыстытӕ. Къӕбицтӕ ӕмӕ кувинӕгтӕ цыдысты хъахъӕд. Адӕмы бадт уыдис Рекомы бын Ӕмбырды фӕзы. Рекоммӕ хӕстӕг ис Мады-Майрӕмы кувӕндон. Уырдӕм ӕмбырд кодтой сылгоймӕгтӕ ӕмӕ сывӕллӕттӕ (Рекомы бынмӕ сын цӕуын нӕ фӕтчыди). Ӕмбисбонӕй суангталынгтӕм цыдисерыстӕ кафын, зарын, толп ӕмӕ фатӕй ӕхсын, дур ӕпларын, хъӕбысӕй хӕцын ӕмӕ ӕндӕр ахӕмтӕй. Хуыздӕрты буц кодтой нуазӕнтӕй, кодтой сын лӕвӕрттӕ, ӕппӕлыдысты сӕ ӕппӕт адӕмы раз. Кӕрдӕгхӕссӕны бӕрӕгбон кодтой Куадзӕны 50-ӕм бон, Зӕрдӕвӕрӕнӕй дӕс боны фӕстӕдӕр, хуыцаубоны. Ӕхсад мӕнӕуы ссадӕй кодтой уӕливыхтӕ. Ӕрдзы рӕсугъддзинад ӕмӕ алыхуызон дидинджыты уынд рухс кодтой адӕмы зӕрдӕтӕ. Бирӕтӕ алыхуызон кувинӕгтимӕ кьордгӕйттӕй цыдысты ӕрдзы хъӕбысмӕ ӕмӕ куывтой фидӕны хорӕрзадмӕ. Хӕдзӕрттӕм хастой алыхуызон дидинджытӕ ӕмӕ бӕласы къалиутӕ. Тыдтой пысыратӕ, хуырхӕджытӕ, цъиудзӕхӕра, давон ӕмӕ ӕндӕр ахӕм зайӕгойтӕ. Цӕттӕ кодтой алыхуызон хӕринӕгтӕ ӕмӕ куывтой, цӕмӕй сӕ хӕдзӕрттӕ ӕфсӕст уой хор, фос ӕмӕ холлагӕй, ӕрдз хъахъӕд цӕуа их, хурбасыгъд, донивылд ӕмӕ дымгӕйӕ. Бирӕтӕ кодтой кусарт ӕмӕ хуыдтой сыхӕгты. Уыдис-иу иумӕйаг куывдтӕ дӕр. Фӕлвӕрайы бӕрӕгбон кодтой июны мӕйы, иуӕй-иу хъӕуты та - фӕззӕджы. Бирӕ хъӕутӕн уыдис Фӕлвӕрайы кувӕндӕттӕ ӕмӕ уым кодтой куывдтӕ. Алы хӕдзар дӕр дзуары бынмӕ хаста йӕ кусар7 Хозиты Ф. Ирон фынджы ӕгьдӕуттӕ ты рахиз фарс, физонӕг, ӕртӕ чъирийы, арахъы авг аэмӕ дзыкка. Бирӕтӕ хастой бӕгӕны дӕр. Иуӕй-иутаэ бӕрӕгбон кодтой сӕ хӕдзары. Куывтой Стыр Хуыцау ӕмӕ Фӕлвӕрамӕ, цӕмӕй сын сӕ фосы дзугтӕ арвы стьалытау сбирӕ кӕной ӕмӕ сын сӕ низӕй бахъахъӕной. Фӕлвӕра ӕмӕ Тутырмӕ куывтой, цӕмӕй сын сӕ фос бирӕгь ӕмӕ фыдбылызӕй бахизой. Хӕдзары ӕфсинтӕ ацы бонты ӕхсыры цалдӕр догъӕй ахстой стыр гуымбыл. Бӕрӕг-иу ыл скодтой ӕмӕ йӕ хъахьӕдтой Урсы кьуыримӕ. Къус ӕмӕ-иу дурын царвӕй байдзаг кодтой аэмаэ уыдон дӕр ӕвӕрдтой Урсы къуырийы цӕрвкъахӕн изӕрмӕ. Дзывгьисы дзуары кадджын бӕрӕгбон Куырттаты комы цӕрджытӕ кодтой Уациллайы бонӕй фондз боны раздӕр, дыццӕджы. Йӕ кувӕндон ис Фыййагдоны галиу фарс, Дзывгъисыхъӕуы, Уастырджийы дзуары агъуысты. Йӕ хуссарварс Дзывгьисы айнӕг къӕдзӕхтыл бӕрзонд фӕцыдысты хӕстон фцдӕрттӕ. Уыдоны фӕрцы Куырттаты комы цӕрджытӕ сӕхи хъахъӕдтой знӕгтӕй. Кувӕндон нымад у ӕххуысгӕнӕг, знагӕн йӕ ныфс, йӕ тых чи сӕтты, ахӕм дзуарыл. Комы цӕрджытӕ Дзывгъисы дзуары бынмӕ кувынмӕ цӕуынц июны мӕйы, Уациллайы боны размӕ дыццӕджы ӕмӕ ноябры фӕстагхуыцаубоны, Уастырджийы ӕрвитӕн боны размӕ. Хонынц ӕй фӕдзӕхсӕн бон. Фӕдзӕхсынц ыл сӕ адӕмы, сӕ бӕлццӕтты, сӕ кӕстӕрты, сӕ цард. Алы бӕлццон дӕр фӕндарасты охыл дзуары бын сӕвӕры мысайнаг. Фӕстӕмӕ дзӕбӕхӕй ӕрбаздӕхты тыххӕй дӕр афтӕ. Дзуары агъуыстмӕ бахизӕны ауыгъд ис дыууӕ дзӕнгӕрӕджы - гуырдзиаг чырыстон дины кусджыты лӕвар. Агъуысты ис дыууӕ хатӕны, дыууӕйы дӕр ауыгъд ис фӕйнӕ рӕхысы. Фаллаг хатӕны рӕхысы бын фӕдзӕхсынц сылгоймӕгты, ӕддаг хатӕны - нӕлгоймӕгты. Адӕмы ӕрхаст кувинӕгтӕ ӕмӕ мысайнӕгтӕй дзуары лӕгтӕ скувынц ӕддаг хатӕны. Июны мӕйы комы куывдмӕ алы хӕдзар дӕр ӕрхӕссы ӕртӕ ӕртӕдзыхоны (семӕ-ӕртӕ гуылы), дзыкка, физонӕг, кусарты ӕртӕ фӕрсчы, арахъ, бӕгӕны, къуымӕл ӕмӕ, бинонтӕ цал сты, уал мысайнаджы. Уымӕй уӕлдай ма дзуары бын ӕргӕвст вӕййы мысайнӕгтӕй ӕлхӕд гал. Бадты вӕййынц сылгоймӕгтӕ дӕр, фӕлӕ фӕбадынцхицӕнӕй. Кӕстӕр фӕсивӕдфӕкӕнынцлӕггад. Гаджидӕуттӕ, арфӕтӕ, нуазӕнтӕ ӕмӕ зарды фӕстӕ стынг вӕййы хъазт, симӕг адӕмыл нал феххӕссы цӕст. Дугъӕтты, толп ӕмӕ дурӕхсджыты, богӕлтты нымӕц схизы Фӕндзӕм сӕр сӕдӕмӕ. Хуыздӕртӕн лӕвӕрттӕ, нуазӕнтӕ ӕмӕ арфӕтӕ сбирӕ вӕййынц. Изӕрмилты дзуары арфӕтимаэ алчи йӕ фӕрныг хӕдзар бацагуры. Лӕгьзытӕ. Уырдгуытӕ ӕмӕ хӕрдмӕ фӕндӕгтыл кӕмӕн йӕ цӕстытыл раззаг дугъон фӕуайы, кӕмӕн хорз кафӕг, кӕмӕн хорз зараг. Се 'ппӕты хъусты дӕр ма бирӕ рӕстӕг фӕзаэлланг кӕнынц фӕндыры зӕлтӕ. Алкӕй зӕрдӕ дӕр рухс вӕййы адӕмы рӕсугъд ӕгьдауӕй. Цыргъобауы бӕрӕгбонкӕыын\\ Терчы рахизфарс хъӕутӕ (Олгинскӕ, Беслаэн, Хуымӕллӕг ӕмӕ иннӕтӕ) - хурлӕуды рӕстӕг, Тбау-Уациллайы размӕ. Кувӕндон исОлгинскӕйы зӕххыл. Уырдӕмиу алы хъӕутӕй ӕрӕмбырд сты куывддонтӕ, ӕмӕ сын дзуары лӕг сӕ кувинӕгтӕй радыгай куывта. Уый фӕстӕ-иу сын уыди иумӕйаг фынгӕвӕрд ӕмӕ кафт ӕмӕ зардимӕ хицӕн кодта изӕрырдӕм. Куывтой Уацилламӕ, цӕмӕй сӕ ӕрдзон фыдбылызтӕй бахъахъӕна ӕмӕ сӕ хорӕй бафсада: «0 Цыргьобау! Быдыры кадджын зӕд, нӕ быдыртӕ цъӕхӕй куыд уынӕм, афтӕ нын сӕ фӕззӕджы бурбуридӕй, ставднӕмыг ӕфсирӕй дӕр фенын кӕн!» Тбау-Уацилпайы (Уациллайы, Хоры Уациллайы) бӕрӕгбонкортой июны мӕйы, Кӕрдӕгхӕссӕнӕй дыууӕ кьуырийы фӕстӕдӕр, Цыргъобауы фаэстӕ кьуырисӕры. Йӕ сӕйраг кувӕндон ис Дӕргъӕвсы комы, Тбауы хохы бӕрзонд сынӕгыл, Тбау-Уацилла дӕр ӕй уымӕ гӕсгӕ схуыдтой. У Ирыстоны рагоцдӕр кувӕндӕттӕй иу. Ардыгӕй Хуссар Ирыстонмӕ чи алыгьд ӕмӕ Дзауы районы Сыбайыхъӕуы чи ӕрцард, уыдонмӕ уыдис Уациллайы кадджын кувӕндоны агъуыст. Уымӕй уӕлдай ма бирӕ ӕндӕр хӕххон ӕмӕ быдирагхъӕуты ис Уациллайы кувӕндӕттӕ, фӕлӕ уӕддӕр сӕ сӕйрагдӕр у ТбауУациллайы кувӕндон. Гуырдзыстон, Стъарапол, Налцыкк, Мӕздӕг ӕмӕ йӕм бирӕ ӕндӕр рӕттӕй цыдысты йӕ рӕстӕджы. Дӕргьӕвс, Саниба, Гӕналдон ӕмӕ иннӕ кӕмтгы цӕрджытӕй-иу алкӕй хӕдзары дӕр уыди кусарт, бӕгӕны, арахъ, алчи дӕр-иу дзы цӕттӕ уыди бирӕ куывддонты сбуц кӕнынмӕ. Алы хӕдзарӕй дӕр кувинӕгтимӕ цыдысты Тбауы бӕрзондмӕ, дзуары бынмӕ. Кувӕндонмӕ хӕстӕг-иу ӕрӕмбырд сты бӕгьӕввадӕй. Дзуары лӕг-иу бацьщи мидӕмаэ, федта-иу фароны ӕхгӕд бӕгӕныйы кьус ӕмӕ уый байсыстӕй бӕрӕг кодта хоры ӕрзад. Рауагъта-иу бӕгӕны ӕмӕ-иу къус байдзаг кодта ногӕй. Сӕвӕрдтой-иу мысайнӕгтӕ, скуывтой-иу кувинӕгтӕй ӕмӕ цыбыр бадты фӕстӕ здӕхтысты хъӕумӕ. Ам цалдӕр боны дӕргъы нӕ сабыр кодта бӕрӕгбоны куывдты зарын, кафын ӕмӕ ӕмдзӕгъд. Хъӕуӕй-хъӕумӕ, сыхӕй-сыхмӕ ӕрвыстой цины ӕмӕ кады нуазӕнИрон фынджы ӕгьдӕуттӕ тӕ. Дӕргьӕвсы уӕрӕх быдыр фадат лӕвӕрдта, цӕмӕй хъӕуты дугъӕттӕ сӕ арӕхстдзинад равдисой. Уацилла ирон адӕмы царды ахсы ахьаззагбынат. Алы фынджы бадты дӕр бӕркад зӕгъыны размӕ рӕгъ цӕуы Хоры Уацилла ӕмӕ Фосы Фӕлвӕрайы тыххӕй. Цыфӕнды лыстӕг быдырон куыстыты дӕр арынц Уациллайы ном. Сусӕны мӕй Июлы мӕй тынг тӕвд кӕй вӕййы, уымӕ гӕсгӕ йӕ схуыдтой сусӕны мӕй. Йӕ бӕрӕгбӕттӕ, ӕрӕййӕфт нымӕцтӕ ӕмӕ сӕрмагонд бонты, вӕййынц: Хетӕджы бон-хуыцаубоны, Кӕхцгӕнӕнхуыцаубоны, Рагъы дзуар-хуыцаубоны, Хохы дзуар-ӕртыццӕджы, Хуыцауы дзуар - хуыцаубоны, Атынӕг - хуыцаубоны, Хисты дзуар хуыцаубоны. Хетӕджы бону ирон адӕмы стырдӕр ӕмӕ кадджындӕр бӕрӕгбон. Кодтой ӕмӕ йӕ кӕнынц июлы фыццаг кӕнӕ дыккаг хуыцаубоны, мӕнӕугӕрдӕнты райдианы: кӕд мӕйы цыппар хуыцаубоны уа, уӕд - фыццаджы, кӕд фондз, уӕд та дыккаджы. Йӕ кувӕндон исӔрыдоныдоны рахиз был, Алагирмӕ хӕстӕг, Хетӕджы къохы. Йӕ равзӕрд баст у, иронӕй чи скӕсгон ис, ахӕм кънйаз Иналы кӕстӕр фырт Хетӕджы номимӕ. Уый, Хъырымы ахуыр кӕнгӕйӕ, иу грекъагимӕ афтыд Гуырдзыстонмӕ ӕмӕ уым райста чырыстон дин. Мамысоны ӕфцӕгыл Зӕрӕмӕгмӕ рахызт ӕмӕ уым грекъагхӕрӕфырт Бигьуыламӕ бафысым кодта. Йӕ чызгимӕ кӕрӕдзи бауарзтой, йӕ фыртимӕ Нары коммӕ цуаны ацыдысты. Бӕстӕ тынг фӕцыд Хетӕджы зӕрдӕмӕ ӕмӕ йын Бигъуыла зӕрдӕ бавӕрдта ӕрцӕрынӕн бар раттынӕй ӕмӕ баххуысӕй. Хетӕг ацьщ сӕхимӕ. Уыцы рӕстӕджы Кӕсӕг ныббырстой Хъырым-Самхалы ӕфсӕдтӕм ӕмӕ сӕ ныддӕрӕн кодтой. Хӕсты Хетӕг тынг фесгуыхти. Йе 'фсымӕртӕ Биаслан ӕмӕ Аслӕнбегимӕ хӕдзармӕ дзӕбӕхӕй ӕрбаздӕхтысты. Инал сын стыр куывд скодта. Хетӕджы зонгӕ чызг Чабӕхан ӕмӕ йӕ кӕстӕр хо Запихан Кӕсӕджы стыр хъазты бӕрӕг дардтой сӕ рӕсугьддзинад ӕмӕ се 'гъдауӕй. Хетӕг нӕ кафыд, ӕнкьард кодта, йӕ хъуыдытӕ йӕ тыхсын кодтой. Дзыллӕ йыл сӕ цӕст ӕрӕвӕрдтой. Йе 'мбӕлттӕ йӕ куы бафарстой, уӕд сын йӕ хабар радзырдта ӕмӕ йын Чабӕханы аскъӕфын бауынаффӕ кодтой. Бамбӕрстой хабар Инал ӕмӕ Чабӕханы фыд Солтан дӕр ӕмӕ сын стыр чындзӕхсӕвтӕ скодтой. Чырыстон динимӕ сын Фӕндзӕм сӕр цӕрӕн кӕй нал уыд сӕ адӕмы астӕу, уый тыххӕй хӕрзбон загътой Хетӕг ӕмӕ Чабӕхан сӕ бинонтӕ ӕмӕ се 'мбӕлттӕн. Сӕ бирӕ зонгӕтӕ ӕмӕ хӕлӕрттимӕ стыр лӕвӕрттимӕ араст сты Нармӕ. Ӕрджынарӕгӕй куы схызтысты ӕмӕ Ӕрыдоны былгӕрон куы ӕрлӕууыдысты, уӕд мӕхъӕлы абырджытӕ сӕ размӕ фесты: «Уӕ бӕхтӕй рахизут, уӕрдӕттӕм ма ’вналут, уӕхӕдӕг цӕут ӕгасӕй!» Фелвӕста Хетӕг йӕ болат кард ӕмӕ йе 'мбӕлттимӕ абырджыты сӕ быны афсӕрстой. Чи ма дзы аирвӕзт, уыдон лидзынмӕ фесты. Бӕлццӕттӕ та ацыдысты дарддӕр. Куырттаты тыгъд быдырмӕ куы схӕццӕ сты, уӕд сӕ уым кӕсгон хъал кънйӕзтӕ сӕййӕфтой. Карзхӕстсынбацайдагъ. Хетӕгчырыстондин кӕй райста, уый тыххӕй йӕ хъуамӕ амардтаиккой ӕмӕ рӕсугьд Чабӕханы та сӕхи бакодтаиккой. Хетӕг ӕмӕ йе 'мбӕлттӕн кӕд мӕхъӕлимӕ тохы фӕстӕ сӕ хид нӕма ныссур ис, уӕддӕр бирӕ фӕхъаудтой Кӕсӕджы кънйӕзтӕй дӕр. Сӕхӕдӕг дӕр ӕвыдӕй нӕ баззадысты: цалдӕр ӕмбалӕй фӕмард сты, уыдис дзы дзӕвгар цӕфтӕ дӕр. Уыцы уӕззау ӕмӕ тӕссаг рӕстӕг сау хъӕдӕй чидӕр ныхъхъӕр кодта: «О Хетӕг, хъӕдмӕ!». «Хетӕг хъӕдмӕ нал, фӕлӕ хъӕд Хетӕгмӕ!» - дзуапп радта Хетӕг. Уадидӕгӕн хъӕды астӕуӕй иу къох фестади ӕмӕ Хетӕг ӕмӕ йе 'мбӕлтты алыварс алӕууыди ӕмӕ сӕ бамбӕрзта. Уыцы диссаг куы ауыдтой кӕсӕг, уӕд лидзынмӕ фесты. Цалынмӕ сӕ мӕрдты ӕфснайдтой ӕмӕ сӕ цӕфтӕ дзӕбӕх кодтой, уӕдмӕ Хетӕджы ӕмбӕлттӕ цардысты кьохы. Алы хъӕутӕй сӕм адӕм дисмӕ цыдысты, хастой хуынтӕ. Уый фӕстӕ Хетӕджы ӕмбӕлттӕ фӕстӕмӕ Кӕсӕгмӕ аздӕхтысты, Хетӕг та бацыди Нармӕ ӕмӕ уым ӕрцард. Диссаджы хъӕды кьох адӕм хонын райдыдтой Хетӕджы номӕй - Хетӕджы къох, Хетӕджы Уастырджи, зӕгьгӕ, ӕмӕ йӕм куывды цӕуын байдыдтой. Ныр дӕр Алагирмӕ хӕстӕг, Ӕрыдоны рахиз фарс, тыгьд быдыры дардмӕ зыны. Ахсы дыууадӕс гектары бӕрц. Рагӕй нырмӕ дӕр ыл нӕй фӕрӕты цӕф ӕмӕ карды фӕд. Никуы дзы ничи раласта суг, никуы дзы ничи рахаста кьӕцӕл, никуы йын ничи бавнӕлдта йӕ дыргътӕм. Нӕ фӕтчыди ам бырон, уӕлдай, авг, сыкьа, тӕбӕгъ ныууадзын. Йӕ нывонды стджытӕ ӕмӕ кӕрдзыны къӕбӕртӕ-иу алчи сыгьдӕг хӕцъилы тыхтӕй хаста хӕдзармӕ ӕмӕ сӕ уым сыгъта цырен арты, ӕмӕ сӕ хусысмаг ӕхсызгон уыди дауджытӕн дӕр ӕмӕ бинонтӕн дӕр. Кусарт ам чи кодта, уый йын йӕ хуылфыдзаума тыхта цармы ӕмӕ сӕ хаста хӕдзармӕ. Цуанонтӕ ӕмӕ сӕ гӕдытӕй хъахъӕдта. Къохы алыварс цӕрӕг хъӕутӕ йӕм алы аз дӕр цыдысты куывды. Ныр сси ирон адӕмы тӕккӕ кадджындӕр бӕрӕгбон. Цӕуын ӕм Ирон фынджы ӕгъдӕуттӕ райдьщтой ӕрмӕст Ирыстоны Хуссар ӕмӕ Цӕгатӕй нӕ, фӕлӕ Уӕрӕсейы ӕндӕр республикӕтӕ ӕмӕ суанг Турчы цӕрӕг ирӕттӕ дӕр. 1990 азы 8 июлы, мӕйы дыккаг хуыцаубоны, Хуссарӕй-Цӕгатӕй, стырӕй-чысылӕй, нӕлгоймагӕй-сылгоймагӕй, стыр хицауӕйхуымӕтӕг адӕймагӕй ирон дзыллӕ иумӕ ӕрӕмбырд сты Хетӕджы къохы ӕмӕ хихъӕппӕрисадон къордтимӕ цин кодтой сӕ бӕрӕгбоныл. Ардӕм ӕрбацыдысты не 'фсымӕртӕ Туркӕмӕ Сирийӕ дӕр. Бӕрӕгбоны размӕ дыууӕ азы дӕргъы ам архайдтой студенттӕ, колхозтӕ ӕмӕ совхозты арӕзтадон бригӕдтӕ, фӕндӕгтӕаразӕг ӕмӕ доны хӕдзарады кусджытӕ. Уыдон ссыгъдӕг кодтой Хетӕджы кьох ӕмӕ йӕ алывӕрстӕ хӕмпӕлгӕрдӕг, хус къӕцӕлтӕ ӕмӕ фӕлдӕхт бӕлӕстӕй. Алы хъӕу дӕр йӕхицӕн сарӕзта кувӕн ӕмӕ бадӕн ӕмбӕрзт бынат стыр кафӕн фӕзимӕ. Къохы алыварс фӕзынди асфальтӕй ӕмбӕрзт фӕтӕн фӕндаг. Скодтой дзы машинӕлӕууӕн стыр фӕзуат ӕмӕ уазӕгдӕттӕ. Цалдӕр раны дзы ӕвӕрд ӕрцыд доны кърӕнтытӕ. Уыцы бон адӕмӕй къухбакӕнӕн нал уыдис Хетӕджы кьох ӕмӕ йӕ алфамбылай фӕзуӕтты. Алагир ӕмӕ йӕм Дзӕуджыхъӕуӕй цы фӕндӕгтӕ цӕуы, уыдонӕй фӕйнӕ дыууӕ километры бӕрц бацахстой куывддонты машинӕтӕ, адӕм сӕ кувинӕгтимӕ цыдысты фистӕгӕй. Хъӕрӕйдзурӕнты ӕххуысӕй куывддонтӕ хъуыстой кувджытӕ ӕмӕ ныхасгӕнджыты арфӕтӕм. Кувинӕгтӕй зӕрдылдаринаг куывд скодта Ирыстоны кадджын хистӕр 110-аздзыд Хуызмиаты Хъауырбег. Йӕ сидты ӕппӕт зӕдтӕ ӕмӕ дзуӕртты нӕмттӕ ссардта Цӕгӕраты Созырыхьо. Стынг ис хъазт. Фӕндырдзагьд ӕмӕ кьухӕмдзӕгъдмӕ базмӕлыдысты кьохы бӕлӕсты сыфтӕртӕ. Иры хистӕр Хуызмиаты Хъауырбег ӕнгом ӕлвӕст цухъайы дыстӕ цӕугӕ-цӕуын дӕлӕмӕ ӕруагъта. Йӕ къухтӕ бӕрзонд систа ӕмӕ сӕ дардыл айтыгъта, цалдӕр зылды ӕркодта. Уый фӕстӕ йӕ худ систа ӕмӕ дзыллӕйӕн йӕ сӕрӕй ныллӕг акуывта, афтӕмӕй сын сапам радта. Фӕстӕмӕ дыууӕ къахдзӕфы куыд акодта, афтӕ ӕваст фӕцудыдта. Кӕстӕртӕ йӕм февнӕлдтой, дохтыртӕ йыл амбырд сты, фӕлӕ сын хӕрзбон зӕгъын нал бафӕрӕзта. Райхъуыст Цӕгӕраты Созырыхъойы ӕнкъард хъӕлӕс: «Абон, Хетӕджы кадцжын бон, уе 'ппӕты кувинӕгтӕй дунесфӕлдисӕг Хуыцау ӕмӕ Хетӕджы Уастырджимӕ скуывта уарзон хистӕр Хъауырбег. Уе 'ппӕты кьухӕмдзӕгъдмӕ скафыди, йӕ урс сӕр уӕ разы ӕргуыбыр кодта, арфӕ уын ракодта ӕмӕ йе ’нусон фӕндагмӕ азылди. Фӕндараст фӕуӕд! Ахӕм зиан нӕ фыдӕлтӕ хуыдтой амондФӕндзӕм сӕр джын. Уе ’ппӕт дӕр амондджынӕй фӕцӕрут уый карӕнмӕ! Ныр та уӕ бӕрӕгбоны куыст кӕнут ӕнӕкъуылымпыйӕ». Алырдыгӕй хъуысынц фӕндыры цагъд ӕмӕ тыхджын къухӕмдзӕгъд. Фӕсиваэд цин кӕнынц кӕрӕдзийыл. Цӕст не 'ххӕссы ирондарӕсджын куывддонтыл. Алы хьӕуы кувӕн бынатӕй дӕр хьуысы кувӕг лӕгты хъӕлӕс ӕмӕ кӕстӕрты «Оммен, Хуыцау!». Хъӕуты минӕвӕрттӕ ирон дарӕсы хӕссынц кӕрӕдзимӕ кады нуазӕнтӕ, арфӕ кӕнынц уазджытӕн. Сӕ нуазӕнтӕ нуазын кӕнынц сӕхи фӕндырдзагьд, нуазыны зард ӕмӕ кьухӕмдзӕгъдимӕ. Хихъӕппӕрисадон къордтӕ ӕвдисынц сӕ цин, сӕ арӕхстдзинад, рухс кӕнынц куывддон адӕмы зӕрдӕтӕ. Изӕрырдӕм адӕм тындзынц, сӕ хъӕуты сӕм цы куывды бадӕг адӕм ӕнхъӕлмӕ кӕсынц, уыдонмӕ дзуары арфӕтӕ ӕмӕ Хетӕджы Уастырджийы хорзӕх ахӕссынмӕ, фенд ӕмӕ фехъуыст диссӕгтӕ радзурынмӕ, адӕмы ӕнӕкӕрон уарзондзинад ӕмӕ хӕлардзинадӕй раппӕлынмӕ. Адӕмы курдиӕттӕм гӕсгӕ, Созырыхъо Хетӕджы бын цы сидт фӕкодта, уый мыхуыргонд ӕрцыд газеты («Рӕстдзинад», 1990 азы 15 декабрь). Номарынӕн ӕй хӕссӕм чиныгмӕ: «Дуне дарӕг кадджын иунӕг Хуыцау! Табу дӕхицӕн! Ды нӕ радтай зӕххыл цӕрынӕн ӕмӕ цӕуынӕн, бирӕ фарн ӕмӕ амондӕй хайджын чи у, уый ӕмбал нӕ фӕкӕн! Нӕ фыдӕлты зӕронд Уастырджи, Сау хохы бӕрзӕнд дӕ бадӕн, быдыр-дӕ фӕлгӕсӕн. Хохӕй-быдырӕй нӕ гыццыл Ирыстон де уазӕг, ды - йӕ фӕдзӕхсӕг! Реком, Мыкал габыртӕ, нӕ кад ӕмӕ не ’гьдау нӕхимӕ куыд уой, уыцы арфӕ нын ракӕнут! Аларды ӕмӕ Рыны бардуаг, рын ӕмӕ фыдбылызӕй хызт куыд уа нӕ гыццыл Ирыстон, цард ӕмӕ амондӕй та ӕфсӕст, уыцы арфӕ нын ракӕнут! Хуыцауы дзуар, хуыцаумӕдзӕуӕг дӕ ӕмӕ, Хуыцауӕй цы хорздзинӕдтӕ ӕрхӕссай, уыдонӕй-иу нын дӕ цӕст бауарзӕд! Арвы Уацилла ӕмӕ фосы Фӕлвӕра, цы хор ӕмӕ цы фосыл хӕст стӕм, уыдон нын куывдты хӕринаг фӕкӕнут! Сау хъӕды бӕлӕстӕй быдыры цӕхӕрадон чи скодта, Хетӕджы дзуар, табу дӕхицӕн! Дӕуӕн дӕ тыхсты рагьы хьӕд цы ӕххуыс бакодта, уыцы ӕххуысгӕнӕг дӕ кувӕг адӕмӕн фӕу! Ныхасы Уастырджи! Табу дӕхицӕн! Нӕ ныхӕстӕ кӕрӕдзийӕн адджын куыд уой, уыцы арфӕ нын ракӕн! Арыхъхъы дурджын Уастырджи ӕмӕ рухс Тӕтӕртупп, ӕфсӕнвӕндаджы бардуаг стут ӕмӕ, ӕфсадмӕ цы фӕсивӕд арвыстам, уыдоныл нын сабыр дуг рауадзут! Мӕздӕджы Мады-Майрӕм, табу дӕхицӕн! Иры фӕсивӕд падюз Ирон фынджы ӕгъдӕуттӕ дзахадон быдырты ӕнӕ мад, ӕнӕ фыд сты, ӕмӕ сын ды мад-фыды 'ххуысгӕнӕг фӕу! Цыргъобауы зӕдтӕ ӕмӕ дауджытӕ, табу уӕхицӕн! Нӕ быдырӕй цы хор ӕрбахауа нӕ рӕбынтӕм, уый нын куывдты хӕринаг фӕкӕнут! Горӕты Ног дзуар ӕмӕ Хуыцауы дзуар! Нӕ гыццыл Ирыстон цы горӕтты цӕрынц, уым ӕнӕмаст, ӕнӕфыдбылызӕй куыд цӕрой, уыцы арфӕ сын ракӕнут! Тхосты дзуар! Табу дӕхицӕн! Исчи та нын тыхкӕнынвӕнд куы скӕна, уӕд дӕр та нӕхи амонд тыхджындӕр куыд уа, уыцы арфӕ нын ракӕн! Нӕ гыццыл Ирыстон уӕ кувӕг адӕм сты ӕмӕ фыдбылыз, ӕнамонддзинадӕй хызт куыд уой, цард ӕмӕ амондӕй та ӕфсӕст, уыцы арфӕ сын ракӕнут! Нӕ рӕзгӕ сабитӕ ӕмӕ бӕлццӕттӕй зӕрдӕрухс куыд уӕм, уыцы арфӕ нын ракӕнут! Ныр та аходӕггагкӕстӕрмӕ! Уый фӕстӕдӕр райгуырди ӕмӕ уый ӕнӕтӕригъӕддӕр у ӕмӕ хуымилиагӕй уый хъуамӕ сахода». Кӕхцгӕнӕны бӕрӕгбон ирон адӕм кодтой Хетӕджы боны фӕстӕ хуыцаубоны. Иу Кӕхцгӕнӕнӕй иннӕйы ӕхсӕн чи райгуырд, уыцы ноггуырд лӕппутӕн кодтой цины куывдтӕ. Сыхӕгтӕ ӕмӕ хӕстӕджытӕ хастой се ’ххуысы хай ӕмӕ лӕвӕрттӕ. Ноггуырды мадӕрвадӕлтӕн лӕвӕрттимӕ ӕмбӕлди здыхтсыкъа фыр ӕрбакӕнын дӕр ӕмӕ стыр ӕхсызгонӕй ӕххӕст кодтой уыцы ӕгъдау. Куывд уыди хъӕлдзӕг. Дыууӕ хӕдзары, дыууӕ мыггаджы сӕ хӕстӕджытӕ ӕмӕ къабӕзтимӕ цин кодтой. Фынгтӕ дыууӕ кусарт ӕмӕ алыхуызон хӕринӕгтӕй тасыдысты. Зард, кафт, арфӕтӕ ӕмӕ нуазӕнтӕн кӕрон нӕ уыди. Уӕдӕ мадӕрвадӕлты хуындзӕутты дӕр фӕстӕмӕ кадимӕ ӕрвитын хъуыди. (Хуссар Ирыстоны сӕ кувинӕгтимӕ цыдысты Рагъы дзуары бынмӕ. Уым кодтой кусӕрттӕ ӕмӕ парахат фӕтӕны цалдӕр боны къордгӕйттӕй стыр куывдты бадтысты.) Хохы дзуар у хӕххон адӕмы бӕрӕгбон. Кодтой йӕ июлы, Кӕхцгӕнӕны фӕстӕ ӕртыццӕджы. Йӕ кувӕндон ис Нары кӕмттӕй иуы - Гуыркъуымты комы тӕккӕ рӕбинаг хъӕу Тӕбӕгьауы сӕрмӕ, Теплейы цъуппы бын. Дзуары агьуыст у Нузалы аргьуаны хуызӕн фидар бруйӕ ӕхгӕд. Йӕ сисы скъаппы ис дзӕнгӕрӕг, дзуары ныв, саджы сыкъатӕ ӕмӕ мысайнӕгты къопп. Ацы бӕрзонд кувӕндонмӕ куывды цыдысты канд Нары цӕрджытӕ нӕ, фӕлӕ Туалгом ӕмӕ бирӕ быдирагхъӕуты куывддонтӕ дӕр. Алы хӕдзар дӕр йӕ кусарты ӕрдӕг арахъ, бӕгӕны ӕмӕ физонӕгимӕ хаста Фӕндзӕм сӕр дзуары бынмӕ. Сылгоймӕгтӕн нӕ фӕтчыди ӕмӕ-иу бынӕй, комы, Майрӕмы кувӕндоны раз баззадысты. Скувыны фӕстӕ фӕсивӕды зард, хъазты ӕмдзӕгьд ӕмӕ фӕндыры зӕлтӕ комы зӕлыдысты. Тъӕбӕгъауы, Бырнацты ӕхгӕд мусы-иу кьухбакӕнӕн нӕ уыдис кафтмондагфӕсивӕдӕй. Цалдӕр боны дӕргъы нарон хӕдзӕрттӕ нӕ цух кодтой уазӕгӕй. Комы алы хъӕуӕй дӕр хъуысти хъазты хъӕр ӕмӕ зард. Фидар кодта хӕлардзинад адӕмы ’хсӕн. Хуыцауы дзуары бӕрӕгбон кодтой Кӕхцгӕнӕны фӕстӕ хуыцаубоны. Йӕ сӕйрагдӕр кувӕндӕттӕй иу уыдис Куырттаты комы, Лӕцыхъӕуы. Кувӕндоны агьуысты уыдис дзуары ныв ӕмӕ ӕрхуы рӕхыс. Дардтой дзы скуывд бӕгӕны ӕмӕ мыды кьустӕ дзагӕй. Комы цӕрджытӕ дзуары бынмӕ хастой кувинӕгтӕ ӕмӕ куывтой сӕ хуымты тыллӕг афоныл бафснайӕн ӕмӕ хосмӕ ацӕуӕн бонтӕ хорзӕй баййафынмӕ. Иннӕ кувӕндон ис Наргомы тӕккӕ бӕрзонддӕр хъӕу Регахы сӕрмӕ, Теплейы цъупмӕ хӕстӕг, рагъыл. Хъӕуы астӕу ис аргъуаны хӕлддзаг дӕр. Бынӕй, комы рӕбинаг хьӕу Саубыны сӕрмӕ, хъӕдты фенӕн кӕмӕн нӕй, иу ахӕм рагон стыр нӕзы дӕр хуыйны Хуыцауы дзуары бӕлас. Фаллагкомы дӕс хьӕуы цӕрджытимӕ Хуыцауы бӕрзонд дзуары бынмӕ куывды цыдысты Нары иннӕ кӕмттӕ ӕмӕ хъӕуты цӕрджытӕ ӕмӕ ӕддагон кӕмтты куывддонтӕ. Изӕры-иу дзуары бынӕй ӕрцӕуӕгфӕллад куывддонтӕй байдзагсты Регах, Газзатт, Саубын, Уалцъуби, Елхо, Бабиатӕ, Седжетӕ, Зазатӕ ӕмӕ Еспейы хъӕуты хӕдзӕрттӕ ӕмӕ-иу ӕхсӕв-бонмӕ сӕ зардӕй не ’нцадысты. Атынӕг(Хисгы дзуар-Хуссар Ирыстонмӕ, Цыргьесӕн-Дыгургоммӕ, Халмӕвналӕн - Захъамӕ) бӕрӕг кодтой Хуыцауы дзуары фӕстӕ хуыцаубоны. Ӕрӕййафы августы фыццаг хуыцаубоны дӕр. Нымадтой йӕ сӕрдӕй фӕззӕг хицӕнгӕнӕн ӕмӕ хос кӕрдын райдайыны бӕрӕгбоныл. Йӕ фӕстӕ къуырисӕр уыди зиуы бон, дыццӕджы та ӕмхуызонӕй цыдысты хосмӕ. Ӕртындӕсазыккон лӕппутӕн сагътой цӕвӕг ӕмӕ уыдон дӕр уӕдӕй фӕстӕмӕ цыдысты хосдзаутыл нымад. Атынӕджы бӕрӕгбон кодтой ирон адӕм се ’ппӕт дӕр - алы ком, алы хъӕудӕр йӕхирдыгонау. Мӕнӕ дзы иу: хуымты ӕвзар-иу дымгӕ уигъын куы райдыдта, уӕд-иу Зруггомы 14 хъӕуы хистӕртӕ ӕрӕмбырд сты Майрӕмы уӕзӕгмӕ ӕмӕ, хӕлттӕ ӕппаргӕйӕ, ӕвзӕрстой дзуары лӕгтӕ. Дзуары лӕгтӕ-иу комы галтыл скодтой номхыгъд. Сӕ дыккаг ӕмбырд дӕр кодтой Майрӕмы бын ӕмӕ уӕд Ирон фынджы ӕгьдӕуттӕ та хӕлттӕ ӕппӕрстой кусӕрттагыл. Хал цы галыл схаудаид, уый нымад уыди Майрӕмы равзаэрст, Атынӕджы кусӕрттагыл. Уыцы бонӕй фӕстӕмӕ галы хицау йӕ гал нал ифтыгьта. Зылдис ӕм сыгьдӕг холлагӕй. Атынӕджы бон-иу дзуары лӕгтӕ заргӕйӕ нывонд галы, лентытӕй фӕлыстӕй, фӕзмӕ ӕрбакодтой ӕмӕиу ӕй уым аргӕвстой. Комы цӕрджытӕ дзуары бынмӕ хастой ӕртыгай уӕливыхтӕ, арахъы дурынтӕ ӕмӕ хӕдзары ӕргӕвст кусартӕй физонджытӕ. Куыннӕ уыдаид комгуывды куывдтытӕ, нуазӕнтӕ, арфӕтӕ, зард. Ам-иу баныхас кодтой хосмӕ ацӕуыныл. Фӕззӕджы хорарӕхыл дзуары лӕгтӕ хӕдзаргай зылдысты, галы хицауӕн ӕмбырд кодтой хор ӕмӕ-иу ын ӕй арфӕтимӕ йӕ хӕдзармӕ галуӕрдоны баластой. Майрӕмы мӕй Август ирон адӕм хуыдтой майрӕмы мӕй. Бӕт у цоткӕныны бардуагЧырыстийы мад Мады-Майрӕмы номимӕ. Йӕ бӕрӕгбӕттӕ сты: Майрӕмтӕ-ӕрӕййафӕг28 бон, Майрӕмы Куадзӕн-фӕстаг сабаты ӕрӕййафӕг бон, Ирыхъӕуы дзуар - фӕстаг ӕрӕййафӕг хуыцаубон, Аларды - кьуырисӕры ӕрӕййафӕг бон, Нары дзуар ӕртыццӕджы ӕрӕййафӕг бон. Майрӕмтӕ Мады-Майрӕм у Чырыстийы мад, зӕнӕгдӕттӕг ӕмӕ хъомылгӕнӕг мад. Йӕ номыл кувӕндӕттӕ ис Хуссар ӕмӕ Цӕгат Ирыстоны бирӕ хӕххон хъӕуты. Сӕ кадджындӕртӕ сты: Зруджы Зӕрин Майрӕм, Мӕздӕджы аргьуан ӕмӕ Цъӕйы Мады-Майрӕм. Майрӕммӕ куывтой ӕмӕ кувынц алы аз дӕр 28 августы (ӕрӕййӕфт боны), цӕмӕй, зӕнӕг кӕмӕн нӕй, уыдонӕн лӕппутӕ райгуыра, кӕмӕн ис, уыдонӕн та низ ӕмӕ фыдбылызӕй хъахъӕд уой. Ирон адӕмон кьӕлиндары кьуырийы фӕндзӕм бон-майрӕмбон - у Майрӕмы номыл. Ног чындзӕн-иу сӕрзӕды бын авд лӕппу ӕмӕ иу чызджы мад суӕвыны тыххӕй куывтой. Зруггомы цӕрджытӕй алкӕй хӕдзары дӕр уыдис кусарт, цӕджджинаджыдзаг бӕгӕны, арахъ, цыхт, царв, алыхуызон хӕрд. Кусарты рахиз фарс, физонӕг, ӕртӕ кӕрдзыны, арахъы дурын ӕмӕ бӕгӕны хастой дзуары бынмӕ. Ардӕм канд Зруг нӕ, фӕлӕ Цӕгат ӕмӕ Хуссар Ирыстоны Фӕндзӕм сӕр ӕндӕр рӕттӕй дӕр цыдысты куывды. Туалгомы фӕсивӕдӕй Майрӕмы уӕзӕгыл чи нӕ асимдтаид ӕмӕ акафыдаид, уымӕн йӕ цард ад нӕ кодта. Сӕ дарӕсы хуыздӕртӕ-иу скодтой. Аив кафт, нӕртон симд, ӕзарӕхстджындӕрӕй бӕхыл хъазын, дур ӕппарын, топпӕй ӕхсын, дард кӕнӕ бӕрзонд агӕпп кӕнын, кад ӕмӕ ӕгъдауыл хи хъарын уыдысты фӕсивӕды бӕллицтӕ ӕмӕ уыцы диссӕгтӕ фенын ӕмӕ бавзарынмӕ куыд хъуамӕ баззадаид усгур лӕппу кӕнӕ чындздзон чызг Майрӕмтӕм ӕнӕ ацӕугӕйӕ? Уӕдӕ Ирыстоны ал ы рӕттӕй куыннӕ ӕмбырд кодтаиккой ӕнӕзӕнӕгсылгоймӕгтӕ ӕмӕ ног чындзытӕ цӕрӕццаг лӕппутӕ курынмӕ? Ам, стыр быдыры, лӕппу-фӕсивӕд сӕ арӕхстдзинад ӕвдыстой алыхуызон хъӕзтытӕй. Дардыл-иу ӕрзылди симд ӕмӕ кафты зиллакк. Цӕмӕй алкӕмӕ дӕр кафты бар ӕрхаудтаид, уый тыххӕй кафыдысты бирӕгӕйттӕй. Кафты рӕстӕгтоппыхосы фӕздӕгнӕ мынӕг кодта. Алы хорз кафтӕн дӕр кады нысанӕн фӕсивӕд дзуапп лӕвӕрдтой дамбацаты гӕрӕхтӕй. Уыцы рӕстӕджы хистӕртӕ та бадтысты куывды ӕмӕ кьухӕмдзӕгъдимӕ гаджидау гаджидауы фӕстӕ уагьтой, фӕсивӕды хъазтмӕ кад ӕмӕ арфӕйы нуазӕнтӕ ӕрвыстой. Хуры ӕрныгуылдимӕ-иу баиу сты куывдцонты сыстад ӕмӕ хьазты райхӕлд, ӕмӕ-иу Майрӕмы уӕзӕг ӕмӕзмӕлд сси. Арфӕтӕн, кьухистытӕн кӕрон нӕуыд. Чыртӕ-чыртӕй иутӕдӕлӕмӕ цыдысты - Козатӕ ӕмӕ Таугазтӕм, иннӕтӕ - мидӕмӕ: Хозитӕ, Бирӕгътӕ, Хаситӕ, Зазитӕ ӕмӕ Гуссалтӕм. Комы ахӕм хӕдзар нӕ разындаид, цалдӕр уазӕджы кӕм нӕ бафысым кодтой, йӕ уазджыты номыл кусарт чи нӕ акодтаид. Алы сыхӕй дӕр хьуысти хъазты хьӕр. Ардыгӕй куывддонтӕй иутӕ цыдысты Захъамӕ, Алардыйы къуырисӕрмӕ, кодтой йӕ Майрӕмты хӕдфӕстӕ бон. Майрӕмы Куадзӕн Майрӕмы Куадзӕн ма хуыдтой дыргътӕфӕлдисӕн бон дӕр. Августы фӕстаг сабаты-иу уыдис, ома Майрӕмты хӕд размӕ кӕнӕ хӕд фӕстӕ сабаты. Ногмӕрдджынтӕ сӕ мардӕн хӕлар кодтой, кӕмӕй нал сахуыста, уыцы дыргътӕ ӕмӕ халсартӕ. Кӕд-иу Майрӕмтимӕ иу сабаты ӕрӕййӕфтой, уӕд райсомӕй алчи йӕ мардӕн хӕлар кодта йӕ дыргътӕ ӕмӕ халсарты хай, уый фӕстӕ та кодтой сӕ бӕрӕгбоны кой. Ирон фынджы ӕгъдӕуттӕ Ирыхъӕуы дзуар Ирон адӕмы национ бындуртӕй иу у Ирыхъӕу. Ам райгуырд, Дзӕуджыхъӕуӕн бындур чи сӕвӕрдта, уыцы рагон быдырон хъӕу. Иры зӕххыл халер куы сыстад, уӕд бирӕ адӕм цагъды кодтой Ирыхъӕуы дӕр. Хъӕуы хистӕр Пипомӕ фыны Уастырджи ӕртахт йӕ урс бӕхыл ӕмӕ йын загъта: «Тӕссаг у уӕ адӕм мыггагыскъуыд куы фӕуой, уымӕй. Искӕй уӕ хъӕуы йӕ адӕмы сӕрыл нывондӕн ӕрхӕссын, Хуыцауы номыл та уӕ аргӕвдын хъӕуы сырх гал». Райсомӕй Ирыхъӕуы номдзыд хистӕртӕ ӕрӕмбырд сты ӕмӕ сырх галтыл хӕлттӕ сӕппӕрстой. Хуыцауы равзӕрст галы хъуырыл зӕлдаг бӕндӕн бафтыдтой ӕмӕ йӕ ӕртӕ чъири ӕмӕ бӕгӕныйы кӕхцимӕ заргӕ ӕмӕ табугӕнгӕ акодтой Ирыхъӕуы сӕрмӕ куывддон фӕзмӕ. Хуыцауы равзӕрст бынатмӕ куы схӕццӕ сты, уӕд гал йӕ мидбинаты ӕрхуыссыд. Пипо райста бӕгӕныйы кӕхцӕмӕ скуывта Хуыцаумӕ, цӕмӕй баххуыс кӕна ӕмӕ Ирыхъӕуы цӕрджыты мӕлӕтӕй фервӕзын кӕна. Се 'ппӕты сӕрыл нывондӕн та, дам, хӕссын мӕхи. Ахицӕн куывд. Пипо ӕрцыд йӕ хӕдзармӕ, ӕрбадт йӕ хуыссӕны ӕмӕ скуывта Хуыцаумӕ: «Дунесфӕлдисӕг иунӕг Хуыцау! Ирыхъӕуы ма фӕкӕ ӕвӕстаг! Сӕ сӕрӕн айс мӕ цард!» Уыйадыл йӕхи ауагъта ӕмӕ йӕ уд систа. Ирыхъӕуы хистӕртӕ ӕмӕ кӕстӕртӕ ӕрӕмбырд сты ӕмӕ Пипойӕн фӕндараст загътой. Уӕдӕй фӕстӕмӕ Ирыхъӕуы халерӕй ничиуал амард. Кусарт цы рӕсугъд фӕзы акодтой, уырдӕм цӕуын байдыдтой кувынмӕ. Зруджы Зӕрин Майрӕммӕ бацӕуӕг ирыхъӕуккаг куывддонты ӕхсӕн лӕппуйӕ уыдис Хозиты хӕрӕфырт Кучиты Вана. Ныхасыбадӕглӕгтӕн уый ахӕм ныхас ракодта: «Горӕты, дам, Терчы был, федтон диссаджы рӕсугъд дур. Мӕ бӕхыл саргъ сӕвӕрдтон, мемӕ ӕмбӕлттӕ ракодтон, дур мӕм слӕвӕрдтой. Ахастон ӕй ӕмӕ йӕ куывддон фӕзы Дзуары дуртыл сӕвӕрдтам». Уыцы фӕз оси Хуыцауы дзуар, Ног дзуар ӕмӕ Горӕты Уастырджийы кувӕн бынат. Хохагхъӕутӕй горӕтмӕ цӕуӕг бӕлццоны нӕ хистӕртӕфӕдзӕхстой Горӕты Уастырджийыл, кодтой йӕ Горӕты Уастырджийы уазӕг. Ирыхъӕу сӕ куывдты ӕххуыс агуырдтой Стыр Хуыцау, Уастырджи ӕмӕ Ногдзуарӕй. Хӕсты рӕстӕгӕмӕ уый фӕстӕ азты Ирыхьӕуӕй рохуаты аззад сӕ кувӕндон. Алчи йӕ хӕдзары куывта йӕ дзуӕрттӕм. Сӕ бынмӕ нал ӕмбырд кодтой. Ирыхъӕуы фӕсивӕд сӕ хистӕртимӕ фӕстаг азты бавнӕлдтой сӕ дзуӕртты кувӕндонмӕ ӕмӕ дзы Фӕндзӕм сӕр алцӕмӕй ӕххӕст архитектурой дзуар сырӕзын кодтой. 1993 азы се стыр куывдмӕ ӕрбахуыдтой хъӕуты хистӕртӕ, дзуары лӕгтӕ, республикӕйы хицауад, бӕхылхъазджытӕ ӕмӕ спорты дӕсныты. Куывддон фӕзы дӕргъӕй-дӕргъмӕ равӕрд фынгтыл гаджидӕуттӕ цыдысты Стыр Хуыцау, Ног дзуар ӕмӕ бирӕ зӕдты номыл. Аларды у, сывӕллӕтты низӕй чи хъахъӕны, уыцы зӕд. Йӕ номарӕн у къуырисӕр (ӕрмӕст алы кӕмттӕ ӕмӕ хъӕуты - алы рӕстӕджыты). Йӕ сӕйраг кувӕндӕттӕ уыдысты Уӕлладжыры комы, Зджыд ӕмӕ Захъайы. Уыцы рӕтты йӕ кодтой Майрӕмты хӕдфӕстӕ - августы фӕстаг кӕнӕ сентябрь! фыццаг къуырисӕры. Кувынмӕ цыдысты куыд нӕлгоймӕгтӕ, афтӕ сылгоймӕгтӕ дӕр. Дзуары бын арӕзтой хъазт ӕмӕ дзы фӕсивӕд зӕрдиагӕй кафыдысты. Карджын адӕм бадтысты куывды ӕмӕ алы хӕдзары кувинӕгтӕй куывтой Алардымӕ, цӕмӕй сын сӕ сабиты бахъахъӕна низ ӕмӕ фыдбылызӕй. Сырх абадт кӕнӕ дзуарӕй рынчын сывӕллоны хастой дзуармӕ, цӕмӕй йӕ Аларды уына. Куывтой дзуармӕ, кафыдысты йӕ цуры, кодтой Алардыйы зарӕг. Хуыдтой йӕ рухс Аларды, сызгъӕрин Аларды, сырх Аларды, буц Аларды. Нары дзуары бӕрӕгбон кодтой Майрӕмты фӕстӕ, августы фӕстаг кӕнӕ сентябрь! фыццаг ӕртыццӕджы. Нымад у Туалгомы кувӕндӕтты рагондӕрыл, Хетӕджы къохы ӕмгар. Хетӕг Уастырджийы ӕххуысӕй йе знӕгтӕй куы фервӕзт ӕмӕ Нары куы ӕрцард, уӕд йӕ фыццаг цуан уыдис ныры Нарыхъӕуы сӕрмӕ. Нӕзыхъӕдӕй ӕмбӕрзт рӕсугьд уӕлвӕзы амардта саг. Уыцы бынаты уайтагьд арӕзт ӕрцыд кувӕндон, Нары дзуар. Йӕ бон ын, бынатмӕ гӕсгӕ, скодтой ӕртыццӕджы, ома Бынаты хицауы боны. Бынат ын ис, хур йӕ фыццаг тынтӕ кӕдӕм анывӕнды, ахӕм ран. Йӕ цӕгатварс ставд нӕзыхъӕд, йӕ алыварс- фӕлмӕн кӕрдӕгӕй ӕмбӕрзт фосхизӕнтӕ. Саунӕмыг, сыхсы, мӕцкьуы ӕмӕ ӕндӕр ахӕмтӕй у тынг хъӕздыг. Нӕзы сси дзуарыхъӕд ӕмӕ йӕм дзуары куывд йедтӕмӕ цырагьагӕн ничи ӕвнӕлдта. Дзуармӕ куывды цыдысты Нары кӕмтты ӕппӕт цӕрджытӕ дӕр. Хъӕутӕ куыд рӕзтысты, афтӕ куывддонтӕ дӕр азӕй-азмӕ фылдӕрӕй-фылдӕр кодтой. Алы хӕдзар дӕр бӕрӕгбоны номыл уагьта арахъ, фыхта бӕгӕны. Ногхоры ссадӕй бирӕтӕ дзуары бынмӕ кодтой ӕртыгай кӕрдзынтӕ. Алчи кодта кусарт ӕмӕ йын йӕ рахиз фарсы фондз фӕрсчы, физонӕг, арахъы авг ӕмӕ бӕгӕныйы дурынимӕ, хаста дзуары бынмӕ. Ам уыди галӕргӕвстдӕр. Рӕсугьд уӕлвӕзы амад дзуары алыварс дурын бырумӕ хӕстӕгӕвӕрд уыди дурын бандӕттӕ ӕмӕ къӕйӕ фынгтӕ. Уӕлвӕз уыд бирӕ адӕмы Ирон фынджы ӕгъдӕуттӕ фаг - бадынӕн, кафынӕн, симынӕн ӕмӕ алыхуызон хъӕзтытӕн, суанг бӕхыл хъазынӕн дӕр (дугъӕй фӕстӕмӕ). Рагьы цӕгатварсыл бынмӕ цӕугӕйӕ адӕймагмӕ Семса, Цъебат, Нар, Потыфӕз ӕмӕ Сласы хӕдзӕрттӕй хорз хъуысти хъӕлдзӕг ныхас, зарын, фӕндыры цагьд. Кӕд фӕззыгон куыстытӕ сӕ тӕккӕ тӕмӕны уыдысты, уӕддӕр бӕрӕгбон цалдӕр боны хаста. Нар ӕмӕ йӕ алфамбылай хъӕутӕ кӕд ныр ӕдзӕрӕгӕй баззадысты, кӕд Гуыркъуымтӕ ӕмӕ Фаллаг комы Хетӕгӕй равзӕрд мыггӕгты уӕзгуытыл цӕрӕг нал ис, уӕддӕр сӕ байзӕддӕгтӕ рохуатынӕ уадзынц сӕ фыдӕлты рухс кувӕндӕттӕ. Рухӕны мӕй Сентябрь ирон адӕм схуыдтой рухӕны мӕй. Уыцы рӕстӕг у сагты хьазын афон, ӕмӕ-иу сӕ уасын бӕрзӕндтӕ ӕмӕ арф кӕмттӕй кӕнӕ дард быдыртӕй куы хьуыст, уӕд-иу зӕрӕдтӕ дзырдтой, сагтӕ рухӕн кӕнынц, зӕгъгӕ, ома уасынц, богъ кӕнынц, хьазынц. Рухӕны мӕйы кодтой ахӕм бӕрӕгбӕттӕ: Фыдыуани -хуыцаубоны, ӕрӕййӕфт боны, Мыкалгабыр- цыппӕрӕмы, Таранджелос- цыппӕрӕмы, Фӕззӕджы Тутыр-къуырисӕры, Ичъына-хуыцаубоны. ФьщыуаниЪӕрӕх кодтой Майрӕмтӕй дыууӕ кьуырийы фӕстӕдӕр, сентябрь! 11 бон, Дыгургомы та - августы райдайӕны. Сылгоймӕгтӕ бӕрӕг кодтой Фыдыуанийы бон. Хъӕумӕ хӕстӕг цӕугӕдон кӕнӕ суадоны цур кӕнӕ-иу ӕндӕр рӕсугъд ранмӕ ӕрӕмбырд сты алыхуызон хӕринӕгтӕ ӕмӕ нуазинӕгтимӕ. Куывтой рӕстӕджы хорзмӕ, их, дымгӕ, дон ӕмӕ зӕйтӕй адӕмы бахьахъӕнынмӕ. Кафт, хъазт, тыччыйӕ хьазт ӕмӕ ӕндӕр ахӕмтӕй ирхӕфстой сӕхи. Дзырдтой чызджыты ӕвзагӕй. Кусгӕ бон нӕ уыд. Кусын нӕ уӕндыдысты, Фыдыуани сын сӕ куыстытӕ куы ныппырх кӕна, уымӕй тӕрсгӕйӕ. Мыкапгабырмӕ кувӕн бонтӕ Хуссары дӕр ӕмӕ Цӕгаты дӕр кодтой цыппӕрӕмы, азы алы афонты. Иумӕйагкувӕн бон сын уыдис Куадзӕны фӕстӕ цыппӕрӕмы. Хуыдтой йӕ Стыр цыппӕрӕм. Мыкалгабыры сӕйраг кувӕндон ис Уӕлладжыры, Ӕрыдоны рахиз фарс, Къасарайы уынгӕг ӕмӕ диссаджы рӕсугьд комы, бӕрзонд къӕдзӕхты фӕстӕ, нӕзыхъӕдӕй ӕмбӕрзт фӕзы. Ам уыдис цӕджджинаг ӕмӕ дзидзафыцӕн ӕрхуы ӕгтӕ, уӕззау рӕхыс, дурӕйамад дзуар ӕмӕ хӕдзар, дурын фынгтӕ ӕмӕ бадӕнтӕ, саг, сычъи, гал ӕмӕ фыры сыкьатӕ. Кувӕндон хаста Цӕразонты Бӕрзонд Мыкалгабыры ном. Уыдис Ос-Бӕгъатыры куывддон бынат. Хуыдтой ма йӕ КъасаФӕндзӕм сӕр райы Мыкалгабыр дӕр. Фӕстагмӕ йӕ хонын райдыдтой ӕмӕ йӕ ныры онг дӕр арӕх фӕхонынц Зӕрӕмӕджы Мыкалгабыр. Йӕ алыварс хъӕуты цӕрджытӕ алы аз дӕр аргӕвдынц гал ӕмӕ стыр куывд скӕнынц йӕ быны. Фӕбадынц Уӕлладжырӕй ӕрбацӕуӕг Цӕразонты куывддонтимӕ иумӕ. Уӕлладжыры ком, Мамысон ӕмӕ Ручъы ӕфцгуытыл цӕуджытӕ кувӕндоны бын ӕрлӕууынц ӕмӕ сӕ кувинӕгтӕй скувынц сӕ фӕндаджы рӕсугьддзинад, рӕствӕндаг фӕуыны тыххӕй, сӕвӕрынц мысайнӕгтӕ. Ис дзы агъуыст, стъолтӕ, бандӕттӕ. Мыкалгабыр у бӕркаддӕттӕг, фыдбылызсафӕг, амондхӕссӕг ӕмӕ ӕргомӕххуысгӕнӕг зӕд. Алы фынджы бадты дӕр бӕркады сидт вӕййы Мыкалгабыры номыл. Фыдӕлтӕй баззади ахӕм ныхас. Цӕразонты, дам, цыдӕр фыдбылыз сафынвӕнд скодта ӕмӕ сын сӕ фӕдыл гӕдыйы хуызы цавӕрдӕр знӕт сырды бафтыдта. Уый, Цӕразонтӕй змӕлӕг кӕм ардта, уым ыл марджы тӕф уагъта ӕмӕ сын афтӕмӕй сӕ мыггаг куынӕг кодта. Архайдтой йӕ фесафыныл, фӕлӕ холымӕ, къӕппӕгмӕ ӕмӕ фехсыны бынатмӕ ӕввахс нӕ цыди. Афтӕмӕй номдзыд стыр мыггаг йӕ домбай лӕгтимӕ сӕфты кьахыл ныллӕууыди. Ӕрхӕццӕ Мыкалгабыры бӕрӕгбон. Хӕххон кьахвӕндӕгтыл нывонд гал сӕ разӕй, афтӕмӕй Цӕразонтӕ ӕд кувинӕггӕ ӕмбырд кодтой сӕ дзуары бынмӕ - Цъуалыйы, Ӕрыдоны галиу ӕмӕ Цъӕйыдоны рахиз фарс, хъӕдрӕбын, рӕсугъд уӕлвӕзы. Сӕ хистӕрмӕ сыкьа радтой. Нывонды хъуырӕй къӕбӕл райхӕлдтой ӕмӕ йын цӕххы тӕбӕгь йӕ дзыхмӕ бахастой. Зӕронд лӕг Хуыцау ӕмӕ Мыкалгабыры нӕмттӕ куыд ссардта, афтӕ фехъуысти фӕдисы хъӕр, уӕлӕ нӕм не сафӕг ӕрцӕуы, зӕгьгӕ. Иууылдӕр фӕкастысты ӕмӕ хъуынджын гӕдыхуыз сырды пыхсы дӕлӕмӕ хъуызгӕ ауыдтой. Иутӕ февнӕлдтой сӕ гӕрзтӕм, иннӕтӕ, лидзӕм, зӕгьгӕ, азгъордтой сӕ бӕхтӕм. Хистӕрӕн йӕ сыкъа йӕ кьухы, афтӕмӕй дзуры адӕммӕ: «Абон у не стыр бӕрӕгбон ӕмӕ батабу кӕнӕм не сфӕлдисӕгмӕ». Кувӕндоны раз йӕ зонгуытыл ӕрлӕууыд ӕмӕ скуывта: «Уӕ Цӕразонты бӕрзондылбадӕг тыхджын Мыкалгабыр! Дӕ кадджын бӕрӕгбоны нӕм дӕ кувӕндонмӕ нӕ сафӕг сырд ӕрцӕуы, цӕмӕй нӕ дӕ нывонд галимӕ ӕмсӕфт фӕкӕна. Табу дын кӕнӕм, лӕгъстӕ дын кӕнӕм, фервӕзын нӕ кӕн мӕлӕтӕй, ма нӕ бауадз сӕфын, раздах нӕм амонд!» «Оммен, Хуыцау!» ныццарыдта Уӕлладжыргомы. Цъӕх арвыл февзӕрд мигъы кьуымбил, йӕ судзгӕ фаты къӕрццӕй кӕмттӕ ныццарыдтой. Знӕт сырд пыхсы фӕтымбыл. Урс цӕргӕс дзы йӕ ныхтӕ фӕсагьта ӕмӕ йӕ бӕрзонд хӕхты сӕрмӕ ахаста. Ӕрбаздӕхт, Ирон фынджы ӕгьдӕуттӕ куывддонты сӕрты ӕртӕ зылды ӕркодта ӕмӕ уый фӕстӕ Къасарайы уынгӕг комы Ӕрыдоны рахиз фарс нӕзы хъӕдмӕ хонӕджы хуызӕн йӕхи байста. Цӕразонтӕ ӕртӕ боны куывды фӕбадтысты. Фӕкафыдысты, фӕхъазыдысты, фӕсимдтой. Иннӕаз кувӕндон аивтой Къасарамӕ ӕмӕ уӕдӕй абонмӕ уым кӕнынц стыр куывдтӕ. Мыкалгабырӕй курынц бӕркад, амонд, фыдбылыз сафын ӕмӕ Цӕразонтӕн баххуысау ӕххуыс. Таранджелосы бӕрӕгбон кодтой Цӕгат Ирыстоны Тиб ӕмӕ Хуссар Ирыстоны цалдӕр хъӕуы цӕрджытӕ. Йӕ кувӕн бонтӕ иу кӕнынц Мыкалгабыры бонтимӕ. Адӕмон сфӕлдыстадмӕ гӕсгӕ Таранджелосы кувӕндон равзӕрд, Хуыцау Нарты Батырадзы мардыл цы ӕртӕ цӕссыджы ӕрӕппӕрста, уыдонӕй иуӕй. Йӕ кувӕндон ис Тибы сӕрмӕ рӕсугъд рагьыл, куывддоны уӕлвӕзы. Афӕдз дыууӕ хатты, уалдзӕг ӕмӕ фӕззӕг, алы хӕдзар дӕр кодта кусарт. Кувынмӕ цыди дзуары бынмӕ ӕмӕ уым бадтысты иумӕйаг куывды. Куывтой, цӕмӕй сӕ уалдзӕджы куыстытӕ дзӕбӕхӕй бакӕной, фӕззӕджы хъӕздыг тыллӕг бафснайой ӕмӕ стыр куывдтӕ ӕмӕ чындзӕхсӕвтӕ фӕкӕной. Тибы Таранджелос ӕмӕ Зруджы Зӕрин Майрӕммӕ цины куывдтӕ ӕмӕ амондджын чындзӕхсӕвты куывтой Туалгомы ӕппӕт хъӕутӕ дӕр. Фӕззӕджы Тутырмӕ ирон адӕм кувынц рагӕй фӕстӕмӕ. Тутырӕхсӕв, фосдарджыты бӕрӕгбон, ирон адӕм кодтой Майрӕмтӕй ӕртӕ кьуырийы фӕстӕдӕр, сентябрь! дыккагӕмбисы, кьуырисӕрӕхсаэвы. Алы хӕдзар дӕр цӕттӕ кодта дзаджджын ӕхсӕвӕр. Бирӕтӕ кодтой кусарт. Ӕргӕвстой Тутыры цӕу. Ӕууӕндыдысты, Тутыр сын сӕ фосбирӕгъ ӕмӕ фыдбылызӕй кӕй бахъахъӕндзӕн, ууыл. Тутыры номыл конд ӕхсӕвӕрӕй ӕцӕгӕлонӕн хӕрын нӕ фӕтчыди. Бирӕ рӕтты кодтой иумӕйаг куывдтӕ. Фыййӕуттӕ ӕмӕ лӕппутӕ 3 боны дардтой ком. Уыцы бонты нӕ бастой рон, нӕ дардтой худ. Ичъына у фосдарджыты фӕззыгон бӕрӕгбӕттӕй иу. Кодтой йӕ сӕрдыгон хизӕнтӕй фос скьӕрыны рӕстӕджы, Фӕззӕджы Тутыры хӕд фӕстӕ хуыцаубоны. «Ичъына» у грекъаг дзырд. Сентябрь ирон адӕмӕй бирӕтӕ хуыдтой ичъынайы мӕй дӕр, ома фӕззыгон хизӕнтӕй фос аскьӕрыны мӕй. Бӕрӕгӕхсӕв кодтой хӕдзарон ӕхсӕвӕры фынгӕй. Уыдис мыггагон, хъӕууон ӕмӕ сыхбӕстаг куывдтӕ дӕр. Куывтой, цӕмӕй Ичъына, бинонтӕ фылдӕр кӕныны бардуаг, нӕлгоймаг-гуырдтӕй фылдӕр кӕна бинонты нымӕц. Фӕндзӕм сӕр Кӕфты мӕй Ацы мӕй кӕсӕгтӕн вӕййы сӕ дауынафон ӕмӕ денджызы ӕрфытӕй сӕхи райсынц йӕ сабыр кӕрӕттӕм, цӕугӕдӕттӕм. Цӕугӕдӕтты, сыгьдӕг ӕмӕ сабыр бынат агурӕг, цӕуынц хӕрдмӕ. Ӕрбынат кӕнынц стыр дурты бын, донзилӕнтӕ ӕмӕ ӕнцад рӕтты. Ирон адӕм Сау денджыз ӕмӕ Азовы былты куы цардысты, уӕд кӕсаг ахсынӕн сӕ царды уыди зынгӕ бынат. Кӕсӕгты ӕхсӕн кӕф фыццаг бынат кӕй ахста, уымӕ гӕсгӕ октябрь ирон адӕм рахуыдтой кӕфты мӕй. Кӕфты мӕйы кодтой Тӕтӕртуппы кадджын бӕрӕгбон ӕмӕ Хорысӕрты куывдтӕ. Тӕтӕртупп. Нӕ рагфыдӕлтӕ Кавказы куы ӕрцардысты, уӕд Ӕрджынарӕджы бӕрзонд ӕфцӕджы фӕлмӕн риуыл скодтой семӕ ӕрбахаст дзуар Тотыр-Тобы («тотыр» нысан кӕны зӕд, «тоб» - хотых) кадджын кувӕндон. Кувӕндоны ном фӕстагмӕ йӕхи раивта Тӕтӕртупмӕ. Йӕ кадджын бӕрӕгбон ын кодтой окгябры фыццагхуыцаубоны. XX ӕнусы 90-ӕм азты онг Термы галиу фарс, Елхотыхъӕуы комкоммӕ, фӕндаджы был лӕууыд, йӕ бӕрзӕнд 27 метры кӕмӕн уыд, ахӕм кувӕндон, - Тӕтӕртупп, Дзылаты мӕсыг. Фӕстагмӕ чысыл фӕцудыдта. 1981 азы июны йӕм сраст кӕныны охыл куы февнӕлдтой, уӕд бындзарӕй рафӕлдӕхт. Кавказы цӕрӕгалантӕм, ирӕттӕм, чырыстон дин куы фӕзынди, уӕд Тӕтӕртупп сси чырыстон адӕмы иумӕйаг кувӕндон. Хӕхты арф кӕмттӕ ӕмӕ дард тыгьд бьщыртӕй цьщысты ардӕм куывды ирӕттӕ, хъазахъӕгтӕ, гуырдзиӕгтӕ ӕмӕ ӕндӕр адӕмыхӕттытӕ. Тӕтӕртупп сси быдыр ӕмӕ фӕндаджы кадджын зӕд. Ӕрджынарӕгыл цӕуӕгбӕлццӕтты ирон адӕм рагӕй-ӕрӕгмӕфӕдзӕхсынцТӕтӕртуппыл, цӕмӕй сӕ фӕкӕна фӕндараст. Бахъахъӕна сӕ знаг ӕмӕ фыдбылызӕй, цӕмӕй сӕ балцӕй здӕхой уӕлахиз ӕмӕ разыйӕ. Фыдыбӕстӕйы Стыр хӕсты рӕстӕг, 1942 азы, фашистон Германы ӕвзӕрстӕфсад Ирыстоны кьӕсӕрыл куы 'рлӕууыд, уӕд Тӕтӕртуппы бын Ӕрджынарӕг разынд ӕнӕбасӕтгӕ ӕндон фидар. Аланты ӕхсарджын байзӕддаг нӕ домбай ӕфсадимӕ иумӕ ӕрлӕууыд сӕ ныхмӕ ӕмӕ ӕвирхъау тыхгӕнджыты сӕ разӕй айстой. Хъӕбатыр хӕстонтӕн Ӕрджынарӕджы ӕвӕрд ӕрцыд уӕлахизы цыртдзӕвӕн. 8 Хозиты Ф. Ирон фынджы ӕгъдӕуттӕ Хорысӕры куывдтӕ кодтой фӕззӕджы. Нӕ фыдӕлтӕ раджы дӕр ӕмӕ ӕрӕджы дӕр, хохы дӕр ӕмӕ быдыры дӕр кодтой хор ӕмӕ фосы куыст. Уалдзӕг-иу цы хуымтӕ бакодтой, уыдоны тыллӕг фӕззӕджы банай кӕнын ӕмӕ къутуты бафснайын хъуыд, уӕдӕ уыгӕрдӕнты ӕркарст хостӕ дӕр ӕфтауцтӕм фӕхӕццӕ кӕнын ӕмбӕлд. Ӕппӕт уыцы куыстытӕн та сӕ кӕрон уыди фӕззӕджы (сентябрь, октябрь), ӕмӕ-иу алчи, йӕ куыстытӕ фӕуыны фӕстӕ, йӕ ногхорӕй сцӕттӕ кодта арахь, бӕгӕны, скодта кӕрдзынтӕ ӕмӕ цыди дзуары бынмӕ кувынмӕ. Уыцы ран ахуыстой ног хорӕй. Бинонтӕ кодтой ног хоры ӕхсӕвӕртӕ. Бирӕ хӕдзӕрттӕ кодтой ног хоры куывдтӕ. Арӕх уыдысты сыхы, мыггаджы, хъӕуы иумӕйаг куывдтӕ дӕр - бархи ӕмӕ сӕрибар рӕстӕджы, кӕй кӕд фӕндыд, уыцы бон. Джеоргуыбайы мӕй Ирон адӕм се стырдӕр ӕмӕ кадцжындӕр бӕрӕгбон Джеоргуыба кодтой ноябры. Уымӕ гӕсгӕ йӕ схуыдтой Джеоргуыбайы мӕй. Уӕдмӕ-иу фесты ӕфснайд сӕ хортӕ, сӕ хостӕ, ӕрцӕттӕ-иу кодтой зымӕгваг суг, фӕтӕген, цӕхх, схьарм-иу кодтой сӕ хӕдзӕрттӕ, сӕ фосдӕттӕ ӕмӕ-иу стӕй райдыдтой Джеоргуыба, Ногбон ӕмӕ Комахсӕны цӕлы фынгтыл суанг Комбӕттӕнтӕм бадын. Ацы мӕйы бӕрӕгбӕттӕ сты: Джеоргуыба - хуыцаубоны, Уастырджийы ӕхсӕв-дыццаэгӕхсӕвы, йӕ фӕдзӕхсӕн бон-хуыцаубоны, йе ’рвитӕн - дыццӕгӕхсӕвы. Джеоргуыбайы бӕрӕгбон кодтой Майрӕмтӕй дыууадӕс къуырийы фӕстӕдӕр. Ноябры фӕстаг дыццӕгӕхсӕв уыдис Уастырджийы ӕрвитӕн изӕр, йӕ размӕ хуыцаубон-фӕдзӕхсӕн бон, уый размӕ дыццӕг-Уастырджийы кадджын бӕрӕгбон, уымӕй бон раздӕр та - галӕргӕвдӕн хуыцаубон, Джеоргуыба (амоны сыгьдӕгУастырджи). Джеоргуыбайы хуыцаубоны ӕргӕвсхсм Уастырджи ӕмӕ Хуыцауы нывонд галтӕ ӕмӕ кодтой куывдтӕ. Дыццӕгӕхсӕвы, Уастырджийы зӕхмӕ ӕрцӕуӕн ӕхсӕв, алы хӕдзар дӕр кодта кусарт ӕмӕ цыдис дзуары бынмӕ кувынмӕ. Йемӕ хаста физонӕг, ӕртӕ ӕртӕдзыхоны ӕмӕ хуынхӕссӕн урс авджыдзаг арахъ. Хур йӕ был ныддарды рӕстӕг нымадтой скувын афоныл. Уӕдмӕ-иу куывддонтӕ уыдысты ӕмбырд. Скувын ӕмӕ цыбыр абадты фӕстӕ алчи тындзыдта йӕ хӕдзары бӕрӕгӕхсӕвмӕ. Фӕндзӕм сӕр Фӕдзӕхсӕн бон, хуыцаубоны, алчи йӕ бӕлццон ӕмӕ йӕ рынчыны, алы фӕндаггон йӕхи фӕдзӕхста Уастырджийыл. Алы хӕдзары фынгыл дӕр уыдис ӕртӕ кӕрдзыны кувинӕгтимӕ. Уыдысты Джеоргуыбайы куывдтӕ дӕр. Уастырджийы ӕрвитӕн изӕр алчи йе 'ртӕкьахыг фынгыл ӕвӕрд ӕртӕ кӕрдзынӕй фӕндараст кодта Уастырджийы Хуыцауы размӕ. Бирӕхӕдзӕрттӕ кодтой сӕ Джеоргуыбайы куывдтӕ. Куырдтой Уастырджийы фӕстӕмӕ арфӕтӕй хай. Куывтой, цӕмӕй сӕ зымӕг ӕнцонӕй арвитой ӕмӕ сыл сӕ уалдзӕг дзӕбӕхӕй ӕрцӕуа. Дыццӕджы-иу райдыдтой куывдтӕ кӕнын. Куывдтӕ-иу ахӕццӕ сты суанг Цыппурсы онг. Фыццаг бон, дыццӕджы, куывд кодта, нывонд гал ӕргӕвст кӕмӕ уыдис, уыцы хӕдзӕрттӕй иу. Цалдӕр сидты фӕстӕ хистӕртӕ куывдгӕнӕг фысымӕн арфӕйы нуазӕн куы лӕвӕрдтой, уӕд-иу бацагуырдтой сӕ райсомы фысымы дӕр ӕмӕ уымӕн дӕр лӕвӕрдтой нуазӕн. Афтӕ алы бон дӕр, хьӕуы цал хӕдзары уыди, уал куывды кодтой. Алы хӕдзар дӕр куывдӕн кодта сӕрмагонд кусарт. Рагон адӕм бирӕбинонджын уыдысты, ӕмӕ Уастырджийы номыл кусарт бинонты бӕрӕгӕхсӕвы фаг йедтӕмӕ нӕ кодта. Джеоргуыбатӕм-иу адӕм фесты сӕ фӕззыгон куыстытӕ. Бафснайдтойиу сӕ хортӕ, сӕ хостӕ, сӕ кусӕнгӕрзтӕ, сцӕттӕ-иу кодтой суг, бабӕстон-иу кодтой сӕ фосдӕттӕ, сӕ цӕрӕн хӕдзӕрттӕ, скодтой-иу сӕ зымӕгон дарӕс ӕмӕ сӕрибарӕй сӕ бӕркадцжын фӕллойӕ кодтой куывдтӕ. Сӕхӕдӕг уагътой арахъ - ронг, фыхтой бӕгӕны - ӕлутон. Уыдис сӕ фосдӕтты фос, хордӕтты - хор, хӕндгуыты - цыхт, къӕбицты - бӕркад. Чындзӕхсӕвтӕ дӕр фылдӕр кодтой Джеоргуыбаты: уӕд адӕм уыдысты саэрибар, хъӕлдзӕг, фӕззӕг та - хъӕздыг. Куывдты бадгӕйӕ адӕм уагьтой сӕ фӕллад, рох кодтой сӕ рыст, фидар кодтой се 'гъдау, сӕ хӕстӕгдзинад, се 'фсарм, сӕ хӕлардзинад. Хистӕртӕ буц кодтой кӕстӕрты, кӕстӕртӕ лӕггад кодтой хистӕртӕн. Иумӕ фидар ӕмӕ рӕсугъд кодтой се 'гъдӕуттӕ, сӕ цард. Зарыдысты, кафыдысты, цин кодтой ног цардыл. Хуыцау алыхуызон зӕдтӕ куы сфӕлдыста, уӕд йӕ фыццаг ӕмбал Уастырджийӕ скодта зӕххон зӕд ӕмӕ йын бабар кодта адаэмы цард ӕмӕ 'гъдӕуттӕ, сӕ фӕндӕгтӕ, сӕ тых ӕмӕ сӕ куыст. Ӕвӕццӕгӕн, бӕхуарзаг ирон адӕмы фыдӕлтӕ (сарматтӕ, алантӕ), карз тохмӕ цӕугӕйӕ, фыццаг хатт бӕхыл куы сбадтысты, фат ӕмӕ ӕрдын сӕ кьухмӕ куы райстой, тыхгӕнӕг знаджы ныхмӕ тохы Ирон фынджы ӕгьдӕуттӕ кард куы сластой, уӕдӕй курын байдыдтой тыхдӕттӕгӕмӕ ныфсдӕттӕг, уӕлахизхӕссӕг зӕд Уастырджийӕ ӕххуыс. Уӕдӕй нырмӕ фӕдзӕхсынц Уастырджийыл сӕхи, сӕ кӕстӕрты, сӕ фӕндаг, сӕ тых. Уастырджийы уазӕг кӕнынц ӕрыгон бинонты цард. Уӕдӕй агуры хӕстон лӕг тохы быдыр ӕмӕ зын уавӕры Уастырджийы ӕххуыс. Раджы, ӕнӕ исты аххосӕй, чырыстон дин райсты фӕдыл, Хетӕджы бӕрзӕймӕ мӕлӕтхӕссӕг карды ком куы бахӕстӕг, фат йӕ сӕрты ӕхситгӕнгӕ куы афардӕг, уӕд Уастырджи Хетӕджы алыварс фестын кодта тархъӕд ӕмӕ йӕ сау мигьӕй ӕрӕмбӕрзта. Хетӕг фервӕзт мӕлӕтӕй. Уыцы хъӕд схуыдтой Хетӕджы къох ӕмӕ сси иры дзыллӕты стырдӕр ӕмӕ кадджындӕр ӕппӕтадӕмон кувӕндон. Уӕдӕй фӕстӕмӕ Уастырджимӕ кувӕн бынӕттӕ ӕмӕ бонтӕ бынтон сарӕх сты: Хохы Уастырджи, Ныхасы Уастырджи, Хетӕджы Уастырджи, Горӕты Уастырджи, Фӕндагсар Уастырджи. Бирӕ буц нӕмттӕй йӕ хонынц ирон адӕм: тӕхгӕ-нӕргӕ, сызгъӕринбазырджын, уӕларвӕй зӕхмӕ ӕххуысгӕнӕг, хъӕбатыр ӕмӕ а. д. Рагӕй фӕстӕмӕ кӕнынц Уастырджийы номыл куывдтӕ. Уыдис ахӕм рӕстӕг, ӕмӕ XIX ӕнусы* ирон адӕмы рӕсугьд цардыл ӕрбадти фӕлм ӕмӕ нал хатыдтой кӕрӕдзи. Хицӕуттӕ нал уагьтой кувын, куывдтӕ кӕнын, мардмӕ цӕуын, мардӕн хист кӕнын, нал лӕвӕрдтой бар мыхуыры Иры зынаргъ культурӕйы кой кӕнынӕн. Нӕ рӕсугьд ӕгъдӕуттӕ нын схуыдтой зианхӕссӕг ӕмӕ тох кодтой сӕ фесафыныл. Адӕмӕй ферох сты сӕ дзуӕрттӕ, сӕ бӕрӕгбӕттӕ, нал сын зыдтой сӕ рӕстӕг, сӕ бонтӕ. Нал зонынц сӕ зианты номарӕн бонтӕ, зиан ӕмӕ цины ӕгьдӕуттӕ. Раивта рӕстӕг, ралӕууыд ног дуг. Аргъуантӕ ӕмӕ дзуӕрттӕ фӕстӕмӕ сӕ бынӕттӕ ссардтой. Иры зӕххӕй фӕлм йӕхи систа. Кувӕндӕтты ныхмӕ дзурӕг нал ис. Кӕнын хъӕуы куывдтӕ, бӕрӕгбӕттӕ, бӕрӕгӕхсӕвтӕ, чындзӕхсӕвтӕ. Базилын хьӕуы нӕ фыдӕлты рухс кувӕндӕттӕм. Кӕд ӕмӕ сын куыд кодтой сӕ бӕрӕгбӕттӕ, уыдон сбӕрӕг кӕныныл хьӕуы бакусын. Джеоргуыбайы къуыри ирон адӕм се ’ппӕт дӕр - Цӕгат ӕмӕ Хуссары, Уӕрӕсейы алы горӕтты - цӕттӕ сты сӕрибарӕй Уастырджимӕ ӕртӕ кӕрдзын ӕмӕ физонӕгӕй кувынмӕ ӕмӕ сӕ Уастырджийы хорзӕх уӕд! * Ӕвӕццӕгӕн, XX ӕнусы кой кӕны. (Ред. фиппаинаг.) Фӕндзӕм сӕр Цыппурсы мӕй Зӕронд Цыппурсы бӕрӕгбон декабры кӕй кодтой, уымӕ гӕсгӕ йӕ схуыдтой Цыппурсы мӕй. Йӕ бӕрӕгбӕттӕ уыдысты: Ныккола - фыццаг хуыцаубоны, ӕрӕййӕфт нымӕцы, Цыппурс - 25 бон (зӕронд нымадӕй). Ныкколайы бӕрӕгбон Дыгургомы адӕм тынг раджы райдыдтой бӕрӕг кӕнын. Йӕ сӕйраг кувӕндон ис Фӕсналы. Раджы, тынг раджы, Дыгургомы хӕхты цӕрӕг адӕм галуӕрдӕтты Рионыдоны фалемӕ ацыдысты сӕ нартхоры хуымтӕ бафснайынмӕ. Куыстытӕ куы фесты, уӕд ӕмбырдӕй раздӕхтысты сӕ хӕдзӕрттӕм. Уыцы рӕстӕг сыстад тыхджын дымгӕ, бӕлӕстӕ сӕ уидӕгтӕй скьуыдта, уӕрдӕттӕ кӕрӕдзийыл цавта. Тыхджын къӕвда бӕстӕ дон фестын кодта. Раивылдысты дӕттӕ. Рионыдон быдыртыл анхъӕвзта ӕмӕ ӕрвнӕрӕгау гыбар-гыбур кодта. Дыгуры адӕмӕн ӕнӕ фесӕфгӕ нал уыдис. Уыцы рӕстӕджы зӕдтӕ Георгий Победоносец, Николай Угодник, Архангел Михаил ӕмӕ Василий Великий здӕхтысты Хуыцауӕй, ӕмӕ сӕ фӕндаг рауад сӕфты кьахыл лӕуд адӕмы сӕрты. Уӕд адӕмы хистӕр скуывта: «0 сыгьдӕг Ныккола (святой Николай Угодник), фервӕзын нӕ кӕн мӕлӕтӕй, нӕ урс фыстӕ дын аргӕвддзыстӕм нывондӕн, уыдон нӕм сты карчы цъиутӕй фылдӕр. Нӕ урс галтӕ дын скӕндзыстӕм нывӕндтӕ, уыдон та сты нӕ урс фысты бӕрц». Куывд фехъуысти Ныкколамӕ ӕмӕ раздӕхти фӕстӕмӕ. Баурӕдта дымгӕ, банцайын кодта кьӕвда, ӕрсабыр кодта Рионыдоны ӕмӕ Дыгуры адӕмы доны ардыгӕй фӕкодта. Уыцы ӕххуысы тыххӕй Хуыцау Ныкколайы скодта дауджыты хистӕр ӕмӕ Дыгуры ирвӕзынгӕнӕг. Цы хорты тыххӕй сӕфтысты, уыдон ӕмӕ сӕ иннӕ тыллӕг куы бафснайдтой, сӕ фӕззыгон куыстытӕ куы ахицӕн кодтой, уӕд, Джеоргуыбайы хӕдфӕстӕ, декабры фыццаг хуыцаубоны стыр куывд скодтой ӕмӕ уӕдӕй нырмӕ арынц сыгъдӕг Ныкколайы ном. Куывдты йынзарынцйӕзарӕг («Терские ведомости», 1900, №29). Цыппурсу Чырыстийы гуырӕн бон. Бӕрӕгӕй кодтой 25 декабрь! ӕрӕййӕфт боны. Фӕстагмӕ бӕрӕгбон рахастой 13 боны фӕстӕдӕр, 7 январмӕ. Ирон фынджы ӕгьдӕуттӕ УӔЛӔМХАСӔН Хъӕууон ӕмӕ мыггаджы кувӕндӕттӕ Ирон бӕрӕгбӕтты къӕлиндармӕ хаст чи ӕрцыди, уыцы иумӕйаг бӕрӕгбӕттӕ ӕмӕ кувӕндӕтты уӕлдай ма ирон адӕммӕ ис бирӕ хӕдзарвӕндаджы, мыггаджы, сыхы ӕмӕ хъӕуы кувӕндӕттӕ дӕр. Иутӕ дзы хӕхбӕсты ӕдзӕрӕг кӕмттӕ ӕмӕ хъӕуты рохуаты баззадысты, иннӕтӕн та ничиуал зоны сӕ бонтӕ. Йӕ фьщӕлты фарнӕй чи цӕры, уыцы хӕдзӕрттӕ, мыггӕгтӕ ӕмӕ хьӕу-тӕ уӕддӕр нӕ рох кӕнынц сӕ рагон кувӕндӕттӕ. Иутӕ сӕ кувинаэгтимӕ ацӕуынц хӕхты бӕрзӕндтӕ ӕмӕ быдыры кувӕн бынӕттӕм, иннӕтӕ та сӕ тымбыл фынгыл ӕвӕрд ӕртӕ чъирийаэ сӕ хӕдзӕртты ссарынц сӕ фыдӕлты кувӕндӕттӕ ӕмӕ дзуӕртты ном. Сӕ кувӕн бонтӕ зонынӕн сын ӕххуыс у иумӕйаг бӕрӕгбӕтты къӕлиндар. Туалгомы кувӕндӕттӕ Калачы: Дзлесы дзуар; Хуыссӕг суадон. Къамцыхойы: Хъӕуы зӕд; Мигьдауы дзуар. Лисрийы: Хуыцауы дзуар; Мигьдауы дзуар. Хълиаты: Хӕстӕг дзуар. Тлийы: Сагомы дзуар. Тибы: Рагон Уастырджи; Сантхос. Тимцъынайы: Хуыцауы кувӕндон. Сатъаты: Хъугомы дзуар; Саниба. Зӕрӕмӕджы: Хецы дзуар; Фыдфыцӕн лӕгӕты дзуар. Уӕлӕмхасӕн Саголы: Саголы Уастырджи. Уарцъейы: Уары Уастырджи. Нары: Цъурайы дзуар; Гаджитыдзуар. Тъӕпӕнхъӕуы: Мады-Майрӕм; Бырнацты кувӕндон. Лйайыхъӕуы: Лйайы дзуар. Зруджы: Халмантӕ. Козаты: Сайбат. Таугазты: Сакарты Уастырджи; Чъырыны дзуар. Хозиты: Ходыхуымы дзуар. Бирӕгъты: Фӕзы дзуар. Джинаты: Зикъарайы Уастырджи; Цъыфы Уастырджи. Захъайы: Тутыры дзуар; Ног дзуар. Пуриаты: Пуриаты авд дзуары. Хъесатыхъӕуы: Санаты дзуар; Ресы Уастырджи. Абайтыхъӕуы: Хиойы Уастырджи. Уӕлладжыры комы кувӕндӕттӕ Цъӕйы: Галты дзуар. Нузалы: Сӕрзӕд. Бады: Аларды. Зджыды: Алардыйы кувӕндон. Ходы: Майрӕмы дур. Мызуры: Мызуры хъӕузӕд. Ксурты: Ксурты Тхост. Сахӕггаты: Уацилла. Ӕрхоны: Хуыцауы дзуар. Дӕйыхъӕуы: Саниба. Уыналы: Тхосты кувӕндон. Джимийы: Касутӕ. Дагомы: Мадизӕн. Цъамады: Ӕхсӕрты дзуар; Мигъдау. Бызы: Саубарӕджы дзуар. Тӕмисчъы: Рындзы дзуар. Куырттаты комы кувӕндӕттӕ Карцайы: Хъӕриуы дзуар; Хохы сӕры Уастырджи. Гуысырайы: Урс дуры Уастырджи. Дзывгьисы: Дзирийы дзуар. Гулийы: Гулийы хъӕузӕд; Хуыцауы дзуар. Ирон фынджы ӕгьдӕуттӕ Дӕллагхъӕуы: Майрӕм. Цымытийы: Хъӕриуы дзуар; Тхост. Дзуарыхъӕуы: Ныры бардуаг. Бӕрзыхъӕуы: Хъӕузӕд. Къадаты: Дауджытӕ. Лӕцы: Саргъауы дзуар. Къорайы: Ӕвзондаг. Хидыхъусы: Мады-Майрӕмы кувӕндон; Ногзӕд. Хӕрисджыны: Уӕлӕмӕсыг; Нӕзыты кувӕндон. Калотыхъӕуы: Ӕхсины бадӕн. Хилачъы: Зӕринон. Хъобан, Дӕргьӕвс ӕмӕ Санибайы кӕмтты кувӕндӕттӕ Дӕргъӕвсы: Хъӕузӕд. Санибайы: Реком. Хъӕнийы: Ног дзуар. Джимарайы: Уастырджийы кувӕндон. Дыгургомы кувӕндӕттӕ Задалескы: Циргьесӕни дзуарӕ; Майрӕмидор. Фараскъаты: Алардий ковӕндонӕ. Мастинокы: Алардий дор. Гӕлиаты: Авд дзуари. Фӕсналы: Нӕл изӕр; Никкола; Фидиуани дор. Къӕмунты; Къӕмунти Уацилла. Думты: Елиа; Цӕуи дзуарӕ. Стыр Дыгуры: Уасгергей ковӕндонӕ. Гулары: Реком. Куссуйы: Галӕргӕвдӕн. Терчы рахиз фарсы кувӕндӕттӕ Комгӕроны: Алардыйы кувӕндон. Сунжӕйы: Косты дзуар; Хуыцауы дзуар. Тарскӕйы: Рагьы дзуар. Уӕлӕмхасӕн Комгӕроны: РесыУастырджи; Сызгьӕрин дзуар. Камбилеевкӕйы: Митъойы кувӕндон. Беслӕны: Таранджелос. Заманхъулы: Дурджын дзуар. Терчы галиу фарсы кувӕндӕттӕ Алагиры: Алардыйы кувӕндон. Бирӕгъзӕнджы: Реком. Хӕтӕлдоны: Атынӕджы дзуар; Гагабӕласы кувӕндон. НогСанибайы: Ног дзуар. Санибайы: Санибайы кувӕндон. Дигорайы: Къацийы кувӕндон. Кӕлухы: Елиа. Дур-Дуры: Уастырджийы кувӕндон. Астӕуккаг Урухы: Хуыцауы дзуар. Ӕхсӕрысӕры: Кувӕндон бӕлас. Ирыхъӕуы: Ног дзуар; Хуыцауы дзуар; Уастырджийы кувӕндон. Кировыхьӕуы: Мыкалгабыры кувӕндон. Къостайыхъӕуы: Хетӕджы Уастырджийы кувӕндон. Рассветыхъӕуы: Хетӕджы кувӕндон. Кӕй ном ссардтон ӕмӕ мӕ ӕнӕбары чи ферох, се 'ппӕты хорзӕх дӕр уӕд ирон кувӕг адӕмы!