 Ирон адӕм историйы цыды сӕрзилӕджджын цӕлхъыты цыфӕнды цыфыддӕр зынты дӕр бахъахъхъӕдтой сӕ ариаг ном, дин, рӕсугьд ӕгъдӕуттӕ ӕмӕ царды фӕтк. Кӕд абон алы диалекттыл, ныхасыздӕхтытыл дзурӕм, уӕддӕр нӕ ном у иу — ир. Ацы ном хӕссӕм ариӕгтӕ, стӕй та алантӕ нӕ куы хуыдтой, уӕдӕй нырмӕ ӕмӕ нӕ бӕтты иннӕ ариаг адӕмтимӕ. Ари-алан-ирон-иран.Кӕд абон чидӕр-тӕ ӕндӕр динтӕм адзӕгьӕл сты, уӕддӕр нӕ алчидӕр, минтай азты куыд уыд, афтӕ йӕ хӕдзары, бӕрӕгбӕтты, куывды ӕмӕ чындзӕхсӕвы дӕр ӕртӕ кӕрдзынӕй ары Стыр Хуыцауы, йе сконд зӕдты ӕмӕ дауджыты ном. Кувы Иунӕг Хуыцаумӕ, Дунескӕнӕг Иунӕг Хуыцаумӕ. Кӕд абон дунеон цивилизацийы иу хай стӕм, уӕддӕр ныр-ма не ‘гъдӕуттӕ ӕмӕ нӕ фыдӕлты цардыуаг сӕ тыхы сты. Уыдоныл ӕнцой кӕнынц нӕ рагфыдӕлты дунеӕмбарынад, нӕ ариаг ӕвзаг.Иунӕг Хуыцаумӕ кувыны уаг. * * ♦ Ирон адӕм Дунескӕнӕг Иунӕг Стыр Хуыцаумӕ, йе сконд зӕдтӕ ӕмӕ дауджытӕм иумӕ кувынц сӕ бӕрӕгбӕпы кувӕн-дӕпы. Нӕ кувӕндӕтгӕ та сты, хӕхбӕсты уа быдыры ӕппӕты сыгъдӕгдӕр рӕтты, адӕм зӕххӕн уӕлӕрвтимӕ бастдзинад кӕм бафиппайдтой, ахӕм бынӕтты. Афтӕ уыдис минтай азты размӕ, скифтӕ, сӕрмӕтгӕ ӕмӕ аланты дуггы дӕр ӕмӕ ныр дӕр. Ирон адӕм Иунӕг Стыр Хуыцауы, йе сконд зӕдты ӕмӕ да-уджыты ном арынц сӕхи конд нӕртон ӕлутон бӕгӕныйӕ, ӕмӕ ӕртӕ ӕртӕдзыхонӕй кӕнӕ ӕртӕ ӕхцинӕй (хӕбизджынӕй). Уыимӕ уӕливыхты кӕрӕдзийӕ фӕхицӕн кӕнынц, цал сты, уый уӕлӕмӕ, арвмӕ, ома Стыр Хуыцаумӕ куыд зына. Хуыцау, ды ньш цард радтай, ӕмӕ цӕрӕм зӕхх, дон ӕмӕ хуры фӕрцы, зӕгьӕгау. Ӕртӕ уӕливыхы амонынц зӕхх, дон ӕмӕ хур. Йӕ цардӕй чи ахицӕн вӕййы, ууыл йӕ хур аныгуылы ӕмӕ йӕ кӕн-дгы дыгай кӕрдзынтӕ уымӕн ӕрӕвӕрӕм фынгыл. ♦ * * Афӕдзы дӕргьы ирон адӕммӕ бирӕ алыхуызон бӕрӕг бонтӕ вӕййы: цины ӕмӕ хъыджы, зӕрдӕрайы ӕмӕ мысӕн, фыдохы, уӕззау куысты ӕмӕ ӕндӕртӕ. Уымӕ гӕсгӕ сӕ цард-цӕрӕнбон-тӕн радтой ахӕм нӕмттӕ: Къатыбонтӕ. Ӕнпойбонтӕ. Рӕмон-бонтӕ, Бӕрӕг бонтӕ ӕмӕ ТӕФӕбонтӕ. Къатыбонты, ома, кусӕнбонты царды фӕрӕзтыл сагъӕсты адӕймаг ихсийы уӕззау куысты; ӕнцойбонты уадзы йӕ фӕл-лад, фӕлӕ йӕ рох нӕу йӕ райсомы бон; рӕмонбонты у хъӕл-дзӕг, зӕрдӕрай, йӕ зӕрдӕ цин кӕны, фырг ын кӕй райгуырд, йӕ рьшчын кӕй сдзӕбӕх кӕнӕ йӕ бӕлццон ӕгас хӕдзар кӕй ссардта, ууыл ӕмӕ ӕндӕр ӕхсызгон хабӕртгыл, йӕхи ӕнкъары амондджынӕй; бӕрӕг бонты дзаг фынгты уӕлхъус кувы Иунӕг Стыр Хуыцаумӕ, Уастырджимӕ, зӕдтӕ ӕмӕ дауджытӕм, ары йӕ мӕрдты ном, йӕхиуыл, йӕ удыл нӕу ӕмӕ йӕ рох кӕнынц царды уӕз, йӕ зындзинӕдтӕ; тӕФӕбон. ома йыл зиан куы ӕр-цӕуы, уӕд уый фӕдыл, афӕдзы дӕргьы кӕндты у фыдох ӕмӕ ӕрхуым. Ӕнцойбонтӕ сты фӕлладуадзӕн бонтӕ. Фылдӕр вӕййынц хуыцаубонты. Къуырийы ӕвдӕм бон у хуыцаубон. Дунесфӕл-дисӕг Иунӕг Хуыцау дӕр, дам, зӕхх ӕмӕ дунейы скондыл фӕкуыста ӕхсӕз боны, ӕвдӕм бон та йӕ фӕллад уагьта. Уы-мӕй уӕлдай ма нӕ фыдӕлтӕ къуырийы бонтӕй алкӕцыйы дӕр ӕвӕрдтой сӕрмагонд мидис, ирон адӕмон сфӕлдыстадмӕ гӕсгӕ дзы алкӕмӕн дӕр ис йӕхи зӕд, йӕхи бардуаг: Къуырисӕр у Алардыйы, Тутырты ӕмӕ Уапиллайы бон. Лып-пӕг у Уастырджийы бон, Ӕртыппӕг — Бынаты бардуаджы бон, Пыппӕрӕм — Мыкалгабырты бон. Майрӕмбон — Мадизӕды, Мады-Майрӕмы бон. Сабат — Мӕрдты бон. Хуьшаубон — Стыр Хуыцауы бон. * * * Кувӕндонмӕ нӕ фыдӕлтӕ нуазинагӕй хастой ӕрмӕстдӕр бӕгӕны ӕмӕ дзы кодтой ӕрмӕстдӕр ӕртӕ сидты: Стыр Хуыца-умӕ скувын; кувӕндон кӕй номыл у, уымӕ батабу кӕнын ӕмӕ йыл бинонты, кӕнӕ сыхбӕсты, кӕнӕ хъӕубӕсты бафӕдзӕхсын. Кувӕндоны фынг кӕй номӕй уа, уыдоны бафӕдзӕхсын. * * * Кувӕндоны бын бӕрӕгбоны сӕйрагдӕр у хъӕлдзӕгдзи-над, райзӕрдӕдзинад. Хъӕбӕр нозт ӕм хӕссын кӕй райдыд-там, дӕргьвӕтин сидтытӕ дзы кӕй фӕкӕнӕм, ӕмӕ дзы расыг адӕм ӕнӕуаг дзыхӕй кӕй дзурынц, кӕрӕдзийӕн фыдыбы-лыз кӕй ракӕнынц, Ныры дзуарылӕггӕ кувӕндӕтты мысай-нӕгтӕм кӕй ныхилынц уый тыххӕй нын, ӕвӕццӕгӕн, нӕ ку-вын нӕдӕр Стыр Хуыцау исы, нӕдӕр зӕдтӕ ӕмӕ дауджытӕ. Бӕллӕхтӕ дӕр ныл, чи зоны, уый фыдӕй цӕуы. * * * Кувӕндонмӕ хойрагӕй ӕмӕ фыдызгъӕлӕй хӕсгӕ сты ӕртӕ ӕртӕдзыхоны, ӕргӕвст нывондаджы ӕртӕ фӕрсчы, кӕнӕ физонӕг, кӕнӕ дзыкка. Нӕ фӕтчы кувӕндоны бынмӕ хӕссын карчы ӕмӕ хуыйы фыд, ӕйчытӕ. Нӕ сӕ ӕвӕрынц бӕрӕгбоны фынгыл дӕр, нӕ сӕ кувынц Хуыцаумӕ, зӕдтӕм ӕмӕ дауджытӕм. Мардӕн сӕ хӕлар кӕнынц. * * * Уӕлмӕрдмӕ хаст цӕуынц, марды номыл нозтӕй, хойрагӕй, фыдызгьӕлӕй, адджинӕгтӕй, дыргь ӕмӕ халсарӕй цыдӕрид-дӕр ӕрцӕттӕ кодтой, уыдонӕй. Уӕлмӕрды та рауадзынц ӕр-мӕстдӕр дыууӕ рӕгьы: мардӕн рухсаджы ӕмӕ, йӕ фӕстӕ цы бинонтӕ ныууагъта, уыдоны цӕрӕнбоны тыххӕй. ♦ * * Уырдыгыстӕг цины фынгыл лӕууы хистӕрӕн йӕ рахиз-фарс, зианы та — галиуварс. ♦	* ♦ Уырдыгыстӕг рухсаджы нуазӕн йӕ тӕккӕ дзагӕй дӕтты, цины нуазӕн та йе ‘мбисӕй чысыл уӕлдӕрӕй. ♦	♦ * Цины фынгмӕ бинонты хистӕр чъири ӕмӕ фыдызгьӕлы хаимӕ тӕбӕгъыл рахӕссы цины ӕртӕ нуазӕны дзагтӕй. Рад-ты сӕ фыццаг ӕмӕ ӕртыккаг хистӕртӕм — сыхы ӕмӕ хуынд адӕмы кӕнӕ уазджыты хистӕртӕм (дыккаг хистӕр мыггаджы номӕй бады). Ӕртыккаг нуазӕн адӕтты дӕлдӕр. Хай та ӕрӕвӕрынц хистӕрты раз. ♦ * ♦ Зианы фынгмӕ бинонты номӕй дыууӕ кӕнӕ цьпшарӕй ды-ууӕ фӕрсчы фыдӕзгьӕлы хаимӕ дыууӕ нуазӕны рахӕссынц афтидӕй ӕнӕ тӕбӕгъӕй. Нуазӕнтӕ нозтӕй байдзаг кӕны уырдыглӕууӕг. Ныры дуджы уырдыглӕууӕг арӕх кӕй нал у, уый тыххӕй агуывзӕтӕ къӕбицы дӕр байдзаггӕнӕн ис, фӕлӕ хӕсгӕ сты ӕнӕтӕбӕгьӕй. Уыцы ӕууӕлтӕ дӕр сты фыдохы, зианджынты зӕрдӕйыуаджы мӕгуырдзинадыл дзурӕг. Сыхаджы арфӕйы ныхасы фӕстӕ дыууӕ нуазӕны рад-тынц фьпщаг ӕмӕ дьпскаг хистӕрмӕ, хай ӕрӕвӕрынц дыккаг фьппыл. Хистӕртӕ нуазӕнтӕ ӕгъдауыл куы бануазынц, уӕд бинонты арфӕйы нуазӕн фыццаджыдӕр аздахынц ӕртыккаг хистӕрмӕ — мыггаджы хистӕрмӕ, стӕй та — зианджын бинонты номӕй мӕрддзыгой адӕмӕн арфӕ чи кодта, уымӕ ӕмӕ иннӕтӕм. Зианы кӕндты бинонты дыууӕ лӕджы — сыхы ӕмӕ мыггаджы хистӕртӕй — ӕртӕ кӕрдзынӕй Стыр Хуыцауыл бафӕд-зӕхсынц мидӕгӕй ӕфсинты цур. Уыдон сӕ скӕнынц хыссӕйы ӕмӕ цыхты змӕсты сӕртӕй. Фынгмӕ та рахӕссынц дыууӕ кӕрдзыны. *** Зианы фынгыл дыууӕ кӕрдзынӕй Хуыцауы ном аргӕйӕ йыл фӕфӕдзӕхсынц марды ӕмӕ бинонты. Дыууӕ адӕймаджы ныхасы кӕнӕ сӕ дыууӕ дӕр хъуамӕ бадгӕ кӕной, кӕнӕ — лӕугӕ. Уый у ирон ӕгьдау ӕмӕ ӕндӕр хуызы нӕ фидауы. *** Цыфӕнды фӕлладӕй бадгӕйӕ дӕр ӕрбацӕуӕгӕн сыстын фӕхъӕуы, йӕ къух ын куы нӕ исай, уӕддӕр. Уӕлдайдӕр та — сылгоймагӕн. *** Хъӕр ныхасӕй хъуыддаг саразӕн нӕй. Уый ӕнӕбондзина-ды ӕвдисӕн у. Ӕнӕгьдау у. Уӕлдайдӕр та сылгоймагӕн. Сыл-гоймаджы хъӕлӕба та хӕдзары бӕркад ӕмӕ фарн сафӕг у. ♦ ♦♦ Кувӕндоны бынӕй фӕстӕмӕ цы хойраг, фыдызгьӕл, нозт ӕрхӕссынц, уыдон хуыйнынц фӕдзӕхсӕн, кӕй номыл конд уыдысты, уыцы зӕд, дуаг сыл йӕ фарн бафтауы кувӕндоны бын. Ӕмӕ бинонтӕй алчидӕр хъуамӕ сахода, сыхы куывды та дзы хистӕр рауадзы сӕрмагонд сидт. *** Ирон кувӕндоны мысайнаг ӕхцаӕмбырдгӕныны тыххӕй нӕу, фӕлӕ табуйагӕн, фӕтчыхъӕдӕн, кувӕндоны къултӕ, ӕмбӕрзт, ӕддаг бакаст фӕфидардӕр, фӕаивдӕр кӕнынӕн. Йӕ кӕцыдӕр чысыл хай та ӕфтыд цӕуы, адӕм йӕ бӕрӕгбон-мӕ цы мысайнӕгтӕ ӕрӕмбырд кӕнынц, уыдонмӕ. *** Кувӕндоны нӕ фыдӕлтӕ ӕвӕрдтой ӕрмӕстдӕр згьӕр ӕхца — ӕртӕ суарийы. Ӕртӕ суарийы кӕддӕр ахадгӕ ӕхца уыдысты, ныр ницыуал у сӕ бӕркад, ӕртӕ суарийы згьӕр ӕхца дӕр нал ис. Фӕлӕ ис фӕндзгай сомтӕ. Ӕртӕ фондз сомы дӕр ӕртӕ суариау бӕззынц кувӕндоны мысайнагӕн. Ӕрмӕст сӕ хъӕуы сапонӕй ныхсын, уый фӕстӕ, урс гӕххӕт-ты, кӕнӕ урс хӕцъилы, кӕнӕ бӕмбӕджы батухын. Афтӕмӕй, сыгьдӕгӕй хӕсгӕ сты кувӕндоны бынмӕ. Гӕххӕттын ӕх-цайӕн ныхсӕн нӕй, ӕмӕ йӕ чъизийӕ мысайнаг ӕвӕрын нӕ фӕтчы. **♦ Кувӕндон у сыгьдӕг бынат, Стыр Хуыцау, адӕм сӕ фарн кӕуыл бафтыдтой, ахӕм бынат, ӕмӕ дзы алцыдӕр хъуамӕ уа сыгъдӕг. Йӕ бынмӕ адӕм дӕр цӕуынц сыгьдӕг зӕрдӕйӕ, сыгьдӕг - дзаума, буар ӕмӕ хъуыдытӕй дӕр. Кувӕг лӕг дӕр дзы кувы табугӕнгӕ зӕрдӕрухсӕй, райзӕрдӕйӕ, рӕсугьд фӕндиӕгтӕ ӕмӕ бӕллицтимӕ. Кувӕндоны кувинӕгтӕй уадзын нӕ фӕтчы. Куывддзаутӕ йӕ куыд сыгьдӕгӕй ӕрбаййӕфтой, афтӕ сыгьдӕг ӕмӕ райд-застӕй йӕ хъуамӕ ныууадзой. Ӕрмӕст иуӕй-иу кувӕндӕтты дзуары номыл конд бӕгӕныйӕ бӕрцуаты бӕрӕг ран ныууад-зынц иннӕ азмӕ — иннӕ азы фӕдзӕхсӕнӕн. **♦ Цӕхх фынджы сӕр у, фынгыл фыццагдӕр уый ӕрӕвӕрынц, стӕй та — кард. Цӕхх уымӕн, ӕмӕ хойраг ӕдзӕххӕй нӕ, фӕлӕ ӕныгуызӕй дӕр зӕрдӕйыл не ‘мбӕлы ӕмӕ, цӕмӕй фынгыл цы ӕрӕвӕрой, уый цӕххъуагӕй мачи бафауа, хӕрза-дӕн ӕй айсой Стыр Хуыцау, цы зӕд, цы дуаджы ном дзы сса-рой кӕнӕ дзы рухсаг кӕмӕн зӕгъой, уыдон, хӕрзадӕн дзы саходой фынгыл бадӕг адӕм. Цӕххы фӕстӕ кард ӕрӕвӕрынц уымӕн, цӕмӕй фынгыл цы бӕркад ӕрӕвӕрой, уымӕ хӕрам тыхтӕн бавналыны хъо-мыс мауал уа. Уыдон цыргьагӕй тынг тӕрсынц, ӕввахс ӕм нӕ цӕуынц. Ӕмӕ фынджы бӕркад иууылдӕр баззайы, цы хъуыддагӕн уыд, уымӕн. *** Цины фынгӕн кӕрдзынгӕнджытӕ уӕливыхтӕ фыцынц, се ‘ссывд уӕлӕмӕ куыд уа, афтӕ. Зианы фынгӕн сӕ бынмӕ фӕфӕлдахынц. *** Зианы рӕстӕг зианджынтӕ фӕлӕууынц мӕрддзыгой адӕмӕн сыхы номӕй арфӕгӕнджыты галиуварс. Сыхбӕстӕ раздӕр мӕрддзыгойӕн арфӕ ракӕнынц, уӕ фыдӕбон мардӕн хӕлар уӕд, хӕрзмӕ уыл аудӕд, зӕгьгӕ. Стӕй зианджынты раз куы ӕрлӕууынц, уӕд та тӕфӕрфӕс мӕрддзыгой кӕнынц раздӕр. *»* Марды дыууиссӕдзӕм бон нымад цӕуы йӕ мӕлӕн бонӕй. Уымӕн ӕмӕ йӕ уд уӕд аскъуыйы, фӕхицӕн вӕййы йӕ бу-арӕй. Кӕнгӕ у сабаты — мӕрдты бон, нымадмӕ гӕсгӕ дыуу-иссӕдзӕм бон кӕцы сабатмӕ ӕввахсдӕр у, уӕд. *** Ирон адӕммӕ сывӕллон куы райгуыры, уӕд ӕй авдӕны бӕттынц ӕртыккаг бон. Адӕймаг куы амӕлы, уӕд уый дӕр ныгӕнынц ӕртыккаг бон. Адӕймаг куы амӕлы, уӕд ма йӕ иу ӕхсӕв ныууадзынц йӕ хуыссӕны, дыккаг бон ын йӕ чырын ныффӕлдисынц ӕмӕ йӕ уым нывӕрынц. *** Мардӕн хӕлар кӕнынц хойраг, фыдызгьӕл, халсар, дыргь, адджинӕгтӕ, нуӕзтытӕ. Фӕлдисгӕ та йын кӕнынц йӕ уӕлӕ-дарӕс, йӕ чырын, бӕх, машинӕ, йӕ кусӕндзаумӕттӕ, суанг йӕ ингӕн дӕр. *** Ирон лӕппу-иу, цалынмӕ ус ракуырдта, йӕ цот конд фес-ты, уӕдмӕ йӕ дзыхмӕ карз нозт нӕ хаста. * * ♦ Нӕ фыдӕлтӕм, бирӕ цот кӕмӕн уыд, уыдон кадджын уы-дысты. . Уымӕн ӕмӕ нӕ адӕмы фидӕныл хъуыды кодтой — бирӕйӕ бирӕгьтӕ дӕр хъӕдмӕ лидзынц. Ӕмӕ-иу хистӕртӕ ног къаймӕ сӕхимӕ фӕдзырдтой, чындзӕн-иу ӕгьдауыл бам-барын кодтой, авдӕй къаддӕр куы ныййара, уӕд лӕппуйӕн дыккаг ус кӕй ӕрхӕсдзысты, уый. Авдӕнӕн дӕр йӕ ном афтӕ уымӕн хуыйны. * * * Ирон хӕдзармӕ уазӕг куы ӕрбацӕуы ӕмӕ йын фынг куы ӕрӕвӕрынц, уӕд фынджы сӕр хистӕрӕн ӕрбады бинонты хистӕр нӕлгоймаг. Цытджын уазӕг куы вӕййы’ ӕмӕ йӕ тынг-дӕр сбуц кӕныны тыххӕй сыхӕгтӕм дӕр куы фӕдзурынц, уӕд та фыигыл хистӕрӕн ӕрбадын кӕнынц, сыхӕгтӕй ӕгъда-умӕ хуыздӕр чи арӕхсы, уый. • * * Ирон фынг цины уа, хӕрнӕджы бахӕр-бануӕзты тыххӕй нӕу. Ӕгьдау ӕмӕ фӕтк домы. * ♦ ♦ Ирон ӕгъдауы фынгмӕ, йӕхицӕн аргь кӕнын чи зыдта, уый ӕххормагӕй нӕ цыд. Ӕххормаг та дзы-иу йӕ гуыбын не суагьта. * * * Ирон фынгыл ӕгьдауыл чи фӕбады, уый дзы хӕрзӕфсӕстӕй нӕ сысты ӕмӕ ма сӕхимӕ хӕрд ӕрцагуры. * ♦ ♦ Ирон фынг фидауы ӕмӕ хицӕн кӕны сӕр ӕмӕ бӕрзӕйӕ. Уыдон фышыл куы нӕ вӕййынц, уӕд цыма фынг афтид у, афтӕ фӕзыны. Уыдон фынгыл сты, уӕд дардӕй кӕсгӕйӕ дӕр базондзынӕ, ирон фынг кӕй у, уый. Ӕвӕрӕм сӕ фынджы сӕр, хистӕрты раз. Зианы сӕр вӕййы галиуварс, зианы фы-дохдзинад, галиудзинад ӕвдисынӕн, кӕстӕрты рӕгьы лыг дӕр акӕнӕм галиу хъус. Фынджы сӕр вӕййы: хойрагӕй — дыууӕ кӕрдзыны, фыдызгъӕлӕй дӕр дыууӕ — сӕр ӕмӕ бӕрзӕй. Цины фынгыл ӕртӕ ӕртӕдзыхоны кӕнӕ ӕртӕ хӕбизджыны дӕле: сӕр рахизӕрдыгӕй, бӕрзӕй галиуварс, сӕ уӕлӕ ма сын ӕрӕвӕрӕм уӕн. Ӕмӕ уыдон дӕр баӕртӕ вӕййынц. Ӕртӕд-зыхонты, кӕнӕ уӕливыхты сӕр хистӕртӕн ӕрцӕттӕ кӕнынц кусарты базыг, ӕртӕ фӕрсчы ӕмӕ раззаг хуылфыдзаумӕттӕй физонӕг. Афтӕмӕй бавӕййынц фараст — ӕртӕ ӕртӕдзыхо-ны - ирон адӕмы стъалыйы тигьтау фараст. Нымӕцтӕ ӕртӕ, авд ӕмӕ фараст ирон адӕмӕн сты табуйаг. Хъус кӕнӕм ӕртӕ дихы, ӕртӕдзыхонтӕн сӕ ном - сӕ уӕлӕ, акӕнӕм сӕ авд дихы, иумӕ аразынц кувгӕйӕ ирон фарасттигьон стъалы. Хӕ-бизджынты та фараст дихы кӕнӕм. *** Ирон адӕм кусарты сӕр фынгыл ӕвӕрынц хистӕртӕн кад кӕнгӕйӕ, хистӕрты фарны нысанӕн, сӕ куырыхон зонды нысанӕн. Хистӕрмӕ царды фӕлтӕрддзинад кӕй ис ӕмӕ кӕстӕрты рӕдийын кӕй нӕ уадзы, кӕй сыл ауды. «Хистӕрӕй зондджын, кӕстӕрӕй арӕх куыд уӕм» - уымӕ куы кувӕм. Ирон фынгыл бӕрзӕй та нысан кӕны, царды сой кӕй къухтӕй тӕдзы, уыцы астӕуккаг фӕлтӕр. Царды уӕз уыдоныл ӕн-цой кӕны, галы бӕрзӕйыл ӕфсондз ӕвӕрдау, цотгӕнджытӕ ӕмӕ цардаразджытӕ дӕр уыдон сты, хӕдзар, бинонтӕ дард-жытӕ. Уӕн ӕрӕвӕрынц ӕхсар, хъару ӕмӕ лӕгдзинады ны-санӕн. Уыдон та сты фӕсивӕдмӕ, Фыдыуӕзӕг, Райгуырӕн бӕстӕ хъахъхъӕнджытӕ. Сабыр цард хъахъхъӕнынц, цӕмӕй хистӕртӕ ӕдыхст уой, астӕуккаг фӕлтӕрӕн фадат уа цард рӕсугьд ӕмӕ бӕркадджындӕр кӕнынӕн, кӕстӕртӕ фылдӕр кӕнын ӕмӕ сӕ раст хъомыладӕн. Кӕстӕрты цӕрӕнбоны тых-хӕй сидты рад куы ӕрцӕуы, уӕд сӕм ӕртӕ хистӕры раздӕр нуазӕнтӕ, уӕны фыды хаимӕ уымӕн адӕттынц. Хӕсты-иу чи фесгуыхт, уымӕн та — уӕн ӕнӕхъӕнӕй лӕвӕрдтой кады ну-азӕнимӕ. Ома, ноджы уӕнгфидардӕр у ӕмӕ тынгдӕр сгуых. *** Кӕстӕртӕ сӕ цӕрӕнбоны тыххӕй сидты размӕ хистӕрты нуазӕнтӕ, арфӕ ракӕнгӕйӕ, куы бануазынц, уӕд сӕ дзагӕй хистӕртӕм схӕссынц. Уыдон кӕстӕрты цӕрӕнбоны тыххӕй сидт рауадзынц ӕмӕ, кӕройнаг ӕртӕ кӕстӕрмӕ куы ӕрхӕц-цӕ вӕййы, уӕд уыдон нуазӕнтӕ схӕссынц ӕртӕ хистӕрмӕ. Скувынц сын, фӕрнӕй уӕле бадут, зӕгъгӕ, сын фӕзӕгьынц. Хистӕртӕ кӕстӕрты нуазӕнтӕ куы бануазынц, уӕд ӕртӕ кӕстӕры, сӕ нуазӕнтӕ — дзаггӕ, афтӕмӕй бацахсынц сӕ бынӕттӕ ӕмӕ сидт кӕронмӕ ахӕццӕ кӕнынц.Хъусы нуазӕн вӕййы фӕстӕдӕр, бӕркады сидты хӕдразмӕ. Уый вӕййы иу нуазӕн, ӕмӕ йӕ уӕлӕ хъус ӕртӕ дихӕй, ӕмӕ йӕ дӕле кӕстӕр-тӕ баӕртӕ кӕнынц. Хъусы нуазӕн фӕстӕмӕ здахгӕ нӕу. **♦ Хӕрнӕджы ӕмӕ хистыты фынгтыл уӕн не ‘вӕрӕм, уымӕн ӕмӕ дзы кӕстӕртӕн нуазӕн дӕттыны ӕгьдау нӕй. Сӕр ӕмӕ бӕрзӕй сӕ бынӕттӕ аивынц, уымӕн ӕмӕ зианы цард йӕ гач-чы нал вӕййы, ӕмӕ йӕ банывыл кӕныны хӕс сӕхимӕ айсынц астӕуккаг фӕлтӕр, фынгыл бӕрзӕй кӕй номӕй ӕвӕрд цӕуы, уыдон — цардаразӕг фӕлтӕр. Сӕры галиуварс, галиу хъус кӕй байтом вӕййынц, галиу хъус кӕй ралыг кӕнынц, уыцы ӕууӕлтӕ амонынц, фыдохы фынг кӕй у, уый. Зианы фынгмӕ цы хойраг, нозтытӕ... ӕрцӕттӕ кӕнынц, уыдон плауӕй (кӕнынц ӕй, ас адӕймаг куы амӕлы, уӕд) йеддӕмӕ иннӕты уыцы-иу ӕвӕрд ӕркӕнынц. Плау фынгмӕ рахӕссынц, мард йӕхӕдӕг рухс кӕмӕн кодта, хион-хӕстӕгӕй, хӕларӕй йӕ размӕ мӕрдты бӕстӕм чи бацыд, уыдонӕн рухсаг зӕгъы-ны хӕдразмӕ. Уыцы рӕгъыл ын йӕхицӕн плау дӕр ныххӕлар кӕнынц. Хӕрнӕджы ӕмӕ хистыты рӕгъытӕ бӕрцӕй сты: 1.	Стыр Хуыцауыл марды ӕмӕ бинонты бафӕдзӕхсын; 2.	Мардӕн рухсаг зӕгъын; 3.	Йӕ фӕстӕ цы бинонтӕ ныууагьта, уыдоны цӕрӕнбон;. 4.	Йӕхӕдӕг рухсаг кӕмӕн кодта, уыдоны ӕрымысын; 5.	Ӕрцӕуӕг адӕмы цӕрӕнбон; 6.	Сыхбӕсты цӕрӕнбон (фӕзӕгьы йӕ дыккаг хистӕр); 7.	Мӕрдджынты арфӕйы нуазӕн (ӕртӕ хистӕрӕй дӕлӕмӕ алкӕмӕн нуазгӕ нӕу). Ӕртыккаг хистӕр — мыггаджы номӕй хистӕр ацы нуазӕны фӕстӕ мьптаджы номӕй арфӕйы ныхас фӕзӕгьы ӕрцӕуӕг адӕмӕн, сыхбӕстӕн, фыдӕбонгӕнджытӕн. Ууыл йе ‘гьдау ахицӕн вӕййы — рӕгъы бар ӕм нӕ хауы; 8.	Фыдыбӕстӕйы Стыр хӕсты ӕбӕрӕгӕй чи фесӕфт, хистытӕ конд кӕмӕн не ‘рцыд, уыдонӕн рухсаджы рӕгъ; 9.	Кӕстӕрты цӕрӕнбон, сӕ фыдӕбон мардӕн ныххӕлар кӕнын; 10.	Марды Мыкалгабырыл бафӕдзӕхсын. Уымӕн йӕ хъо-мыс Мӕрдты бӕстӕм дӕр ӕххӕссы, ӕмӕ-иу мардӕн хӕлар цӕмӕйдӕриддӕр зӕгъой, уый бӕркад фылдӕр куыд кӕна. Бинонтыл сӕ дыууӕ чъирийы ӕртӕ чъирийӕ раивыны рӕстӕг рӕхджы куыд ӕрцӕуа. ♦ ♦♦ Цины фынгмӕ цы хойраг, фыдӕзгьӕл, нозтытӕ... ӕрцӕттӕ кӕнынц, уыдон уыцы-иу ӕвӕрд не ‘ркӕнынц. Дзагӕй-дзагдӕр фӕкӕнынц фынг. Ӕмӕ хистӕртӕ сидт сидты фӕдыл, гаджи-дау гаджидауы фӕдыл фӕуадзынц. Ӕрмӕст алы сидт, алы гаджидау ӕнӕмӕнг нуазгӕ нӕу, уӕлдайдӕр — йӕ бынмӕ. Ал-кӕмӕн дӕр йӕ агуывзӕ йӕ разы, ӕмӕ дзы хуыпп кӕна, ӕви йӕ нуазгӕ кӕна — йӕхи бар. Сӕйраг сидтытӕ цины фынгыл вӕййынц: 1.	Дунескӕнӕг Иунӕг Стыр Хуыцаумӕ батабу кӕнын; 2.	Уастырджимӕ скувыны; 3.	Цины фынг кӕй номыл у, уыдон амондӕн, цӕрӕнбонӕн бакувын; 4.	Мады зӕдмӕ, Мады-Майрӕммӕ скувын, уӕлдайдӕр цины фынг кӕстӕрты амонды фӕдыл кӕнӕ лӕппуйы куывд куы вӕййы, уӕд. 5.	Бынаты бардуагыл бинонты бафӕдзӕхсын. Ӕмӕ дард-дӕр,- ӕгьдау куыд амона, афтӕ... ** * Цины фынджы хистӕрыл бирӕ хӕстӕ ӕвӕрд ис. Уымӕй хъуамӕ ма ферох уа иу ахсджиаг сидт ӕмӕ гаджидау дӕр, нуазӕнӕй хъуамӕ сбуц кӕна уазджыты, лӕггадгӕнджы-ты, ӕфсинты. Ӕфсинтӕн, фынгыл чи бады, уыдонӕй ӕртӕ лӕппулӕгӕн тӕбӕгьыл уӕливыхы ӕмӕ фыдызгьӕлы хаимӕ барвиты ӕртӕ нуазӕны. Уыдоны хистӕрты номӕй ӕфсинтӕн раарфӕ кӕнынӕй дарддӕр ницы ӕгьдауы ӕфсарм ис. Ӕф-синтӕм бадты фӕстӕ бузныг зӕгьынмӕ бацӕуынц чындзхӕ-сджыгы кӕнӕ хуындзӕутты хистӕртӕ, сӕ нуазӕнтӕ сын куы бануазынц, уӕд сын ракӕнынц ӕхцайы лӕвӕрттӕ. **» Ирон адӕммӕ ис ахӕм скуывд: «Хуыцау нӕ сылгоймаг ӕмӕ лӕппу кувӕгӕй бахизӕд». Уый амоны, ома хистӕр нӕл-гоймӕггӕ нӕм куыд уа ӕмӕ дзырдхъом-кувынхъом куыд уой. Ныры дуджы уыцы уаг дӕр ницӕмӕ дарӕм: скувыны охыл, хъӕуа — нӕ хъӕуа, нӕ кувинаг ӕртӕ уӕливыхы сӕр сылгой-маджы ӕмӕ скъоладзау лӕппуйы дӕр балӕууын кӕнӕм. Хын-джылӕг кӕнӕм нӕ табуйаг ӕртӕ кӕрдзынӕй, не ‘гъдауӕй, нӕхицӕй. Ӕнӕлӕг хӕдзар-иу йӕ бӕрӕгбоны ӕртӕ хӕбиз-джыны скувын кодта, ныр дӕр скувын кӕнынц сыхы дзырд-дзӕугӕдӕр лӕггӕй искӕмӕн. Адон ӕмӕ ма ӕндӕр бирӕ ирон ӕгъдӕутты мидисы тыххӕй бакӕсӕн ис ацы чиныджы. Иу кӕнӕ иннӕ ӕгъдауы тыххӕй биноныг куы фӕфыссын, уӕд сӕ, мӕнӕй хуыздӕр чи зоны, уыдонмӕ хъыг ма кӕсӕд. Ӕз сӕ уыдонӕн нӕ фыссын, нӕ амонын. Кӕстӕртӕм у мӕ каст, уыдон сты мӕ мӕт. Ӕз ӕй мӕхицӕй хорз зонын: иу кӕнӕ иннӕ ирон ӕгъдау афтӕ цӕмӕн кӕнӕм, цы нысан ын ис, йӕ хъуыды цы у, уыдон базонын мӕ куыд тынг фӕндыд ӕмӕ мын хистӕр-ты бафӕрсын куыд не ‘нтыст. Ӕфсӕрмы сӕ кодтон: къӕйныхы фарст мын куы рауайа. Стӕй нымд кодтон сӕ ас, сӕ куырых-ондзинадӕй. Ӕз хорз хъуыды кӕнын фыццаг хатт зӕронд лӕгӕн «Дӕ бон — хорз» куыд загътон, уый. Йӕ рӕзты мӕ цӕуын хъуыд ӕмӕ ӕнӕсаламрадтгӕйӕ куыд ацыдаин, салам ын радтон, уы-мӕй та ӕфсӕрмы кодтон. «Дӕ бон — хорз» ын куы загьтон, уӕд фырӕфсӕрмӕй асырх дӕн. Ӕмӕ згъорӕгау акодтон. Зӕронд лӕг мын мӕ фӕстӕ ахӕм арфӕтӕ ракодта, ӕмӕ мӕм афтӕ кӕсы цыма мӕ абон дӕр фыдбылызӕй уыдон хъахъхъӕнынц. Мах рӕстӕджы нӕлгоймаг (скъоладзау лӕппу дӕр) уынгмӕ ӕнӕ худ нӕ рацыдаид, кӕрты, кӕнӕ йӕ цӕхӕрадоны майкӕйы нӕ федтаис. Сылгоймаджы цур нӕлгоймаг бадгӕ нӕ кодта, уыр-дыг лӕууыдысты кӕрӕдзийӕн, кӕнӕ та — бадгӕ иумӕ. Сылгоймаджы цур ӕнӕуаг ныхас топпы цӕфау уыд. Ныр дуг ивы, ӕмӕ мӕ фӕфӕнды, ивгьуыд рӕстӕджыты ирон царды хорзӕй цы уыд, уыдон рӕгьмӕ рахӕссын, ног фӕлтӕрты зӕрдӕмӕ дзы цы фӕцӕуа, уыдон сын кӕд царды сбӕззиккой. Стӕй уадз ӕмӕ зоной сӕ фыдӕлты цардыуаджы ӕууӕлтӕ. Уыдоны куы нӕ бахъ-ӕуой, уӕд кӕд иннӕ фӕлтӕрты сӕхимӕ аздахиккой. Нӕ хуыздӕр ахуыргӕнӕг истори у, ӕмӕ сын кӕд фӕахъаз уаиккой. АЛКӔМӔН ЙЕ ‘ГЪДАУ ЙӔ ГАКК У «Дунейы сӕр ӕгьдау у». «Ӕгъдау ӕмӕ рӕстдзинад иу цӕды галтӕ, маргьы дыууӕ базыры сты, ӕнӕ уыдон цардӕн размӕ цӕуӕн нӕй». «Цардӕн йӕ хъӕздыгмӕ ма бӕлл, фӕлӕ — йе ‘гъдаумӕ». Ӕмӕ ма бирӕ ӕндӕр ахӕм куырыхон ныхӕстӕ фехъусӕн вӕййы ирон адӕмӕй ӕгьдауы тыххӕй. Уымӕн ӕмӕ уый у царды мидис, суанг ус ӕмӕ лӕджы, бинонты ‘хсӕн дӕр. Ӕхсӕндзардӕн та — йӕ рахӕцӕн. А-фӕстаг рӕстӕг, кӕнгӕ ӕмӕ тыхмитӕй чысыл куы сулӕфыдыстӕм, уӕд ирон адӕм сӕ фы-дӕлты рӕсугьд ӕгъдӕуттӕм се ‘ргом уымӕн тынг аздӕхтой. Здахгӕ бӕргӕ акодтой, фӕлӕ цард фӕлтӕрты рӕхысау цӕгбастӕй фидар у. Иу фӕлтӕр иннӕйы фарн исгӕйӕ, царды фӕлтӕрддзинад исы, ӕмӕ йын уый фӕрцы размӕ акъахдзӕф кӕнын ӕнтысы. Ирон адӕмы абоны астӕуккаг фӕлтӕры та йӕ рӕзгӕ бонты фӕиппӕрд кодтой хистӕр фӕлтӕрӕй. Нал ын бӕззыд йӕ зонд, йӕ цард, йӕ уаг, йӕ фӕлтӕрддзинад, ӕмӕ нӕ фыдӕлты фарнӕй гом-ӕгӕрццӕй, ихы сӕрыл аззад. Ныр ма «иугӕйттӕй агурӕм фароны хӕтӕлтӕ», ӕмӕ, нӕ къухы цы ӕфты, ууыл цин кӕнӕм. Нӕ къухы цы ӕфты, уый та фаг нӕу, ӕмӕ тыхсынц ирон адӕм. Алы хъуыддӕгты хи куыд дарын хъӕуы, цавӕр рӕсугьд ӕгъдӕуттыл дзы ныххӕцой, уый нал фембарынц ӕмӕ, йӕ чи куыд федта, фехъуыста, фылдӕр хатт та, раст ӕмӕ йӕм рӕ-сугъд куыд кӕсы, афтӕ кӕны. Уый цалх ногӕй ӕрхъуыды кӕ-ныны хуызӕн у. Ахӕм ӕрхъуыдыдзинад та къухы дзӕвгар азты фӕлтӕрддзинады фӕрцы ӕфты. Ӕмӕ тыхсынц бирӕтӕ, быцӕу рауайы зианы, цины, иу кӕнӕ иннӕ ӕгьдау куыд растдӕр ӕмӕ рӕсугьддӕр кӕнгӕ сты, ууыл. Ферох сӕ кодтой иуӕй-иу карджын хистӕртӕ дӕр. Уы-мӕн ӕмӕ сӕ сӕ сӕр бирӕ рӕстӕг ницӕмӕн уал хъуыд — ирон ног ӕгьдӕуттӕ сын сӕ кабинетты фыстой партион кусджытӕ, ӕвӕлтӕрд, суанг ирон фарнӕй иппӕрд чи уыд, ахӕмтӕ дӕр, ӕмӕ сӕ адӕмы рӕгъмӕ тыхӕй хастой. Чи сын нӕ коммӕ каст, уыдоны ӕмбырдты, мыхуыры, радио ӕмӕ телеуынынады дзыр-днамонд кодтой. Афтӕмӕй ирон рӕсугьд ӕгьдӕуттӕй бирӕты чидӕртӕ ферох кодтой, иннӕтӕн та фадат нал фӕци сӕ базо-нынӕн. Ныр адӕм фӕрсынц, базонын сӕ фӕнды, сӕ фыдӕлтӕй сӕм цы ӕгьдӕуттӕ, царды фӕтк ӕрхӕццӕ, уыдон куыд равзӕрдыс-ты, афтӕ сӕ цӕмӕн кӕнӕм, растдӕр куыд у, уыдӕттӕй. Алцы базонӕн нӕй, фӕлӕ адӕймаг хъуамӕ тырна фылдӕр-мӕ. Адӕймаг уыцы уагмӕ уӕлдай тынгдӕр арӕзт вӕййы, ис-кӕй фарстытӕн ӕй дзуапп радтын куы фӕхъӕуы, кӕнӕ цы-дӕр хъуыддагмӕ зӕрдӕргьӕвд куы вӕййы, уӕд. Ӕмӕ уӕд алы фарстӕн дӕр йӕхимӕ, адӕммӕ, чингуыты дзуапп агурыныл ныллӕууы. Ӕз дӕр, цы зонын, уый — адӕмӕй, чингуытӕй. Цы нӕ зонын, уымӕй дӕр фӕрсын адӕмы. Ӕмӕ дӕм цынӕ хуызы фарст ратдзысты зонгӕтӕ, ӕнӕзонгӕтӕ. Уӕлдайдӕр та, ирон ӕгьдӕуттӕ ӕмӕ цардыуаджы фӕткмӕ раздӕры партион, ӕхсӕнадон кусджытӕ, дины ныхмӕ тохы ахуыргӕндтӕ чи сси ӕмӕ ныр сӕхи ӕндӕр хуызы равдисынмӕ чи хъавы, уыдон сӕм куы фӕныхилынц, уӕд. Уыдон раздӕры царды уылӕнты тынг арӕхстысты ленк кӕнынмӕ, ирон цард, нӕ дунеӕмбарынад сӕ ӕппындӕр никӕцырдыгӕй ӕндӕвта, ӕмӕ сӕ нӕ базыдтой, афтӕмӕй та сӕ ныр — зӕрондӕй дӕр царды уӕллагдӕр уылӕн-тыл уӕвын фӕнды. Ӕмӕ, ницы зонгӕйӕ, амонӕг свӕййынц. Уымӕй, фӕрсын нӕ зонынц, фӕлӕ раздӕрау сты тынг хъӕп-пӕрисджын истытӕ ӕрхъуыды кӕнынмӕ. Ирон ӕгьдӕуттӕ та нӕм ӕрхӕццӕ сты нӕ фыдӕлтӕй, ӕмӕ дзы ӕрхъуыды кӕнинаг ницыуал ис. Ис сын фӕхуыздӕр кӕнӕн — абоны цардыл сӕ ӕнгомдӕр бабӕттӕн. Ирон ӕгьдӕуттӕ фыст закъон не сты, цардыл, хъуыды ӕмӕ аивдзинадыл баст сты, сӕрибардзинад уарзынц. Гъе, уымӕ гӕсгӕ сӕ ӕххӕст чи фӕкӕны, уый ма сыл бафтауы йӕхи, йӕ сыхы, йӕ хъӕубӕсты фарн. Ӕмӕ хатт иу кӕнӕ иннӕ ӕгьдау йӕхи чысыл ӕндӕрхуызонӕй равдисы. Уӕд амоныны бӕсты фӕхъӕуы бафӕрсын, цӕмӕн афтӕ кӕнут, зӕгъгӕ. Ӕртӕ чъирийы ӕвӕрд кувгӕйӕ Алагиры мӕм иу хӕрнӕджы фынгыл сӕвзӕрд фарст. Куыд зонӕм, афтӕмӕй фынгыл сӕр ӕмӕ бӕрзӕй ӕвӕрд цӕуынц фӕрсӕй-фӕрстӕм( бӕрзӕй сӕрыл ӕвӕрын аив нӕу). Цины фынгыл ма сӕ сӕрыл ӕвӕрд вӕййы уӕн, цӕмӕй ӕртӕ уой, кӕстӕртӕн нуазӕн куы дӕттой, уӕд уымӕй дӕр хай адӕт-той. Зианы фынгыл сты ӕрмӕст сӕ дыууӕ: сӕр — галиуӕр-дыгӕй, бӕрзӕй — рахизӕрдыгӕй. Алагиры ма сын сӕ сӕрыл ӕрӕвӕрдтой ӕвзаг ӕмӕ дыууӕ фӕрсчы. Цӕмӕн? Уыцы фарст мӕм сӕвзӕрд уайтагъд, ӕмӕ ӕнхъӕлмӕ кастӕн йӕ радтынӕн фадатмӕ. Мӕнӕй фӕраздӕр ӕртыккаг хистӕр. Хион уыд, уы-мӕй дӕр алагираг ӕмӕ йыл, фӕрсӕг сонт у, зӕгьгӕ, ничи ахъ-уыды кодтаид, ӕмӕ ныфсджындӕр разынд. «Ай Хъуырупс у, ӕз та Салыгӕрдӕны базӕронд дӕн, ӕмӕ нӕхимӕ хӕрнӕджы фынгыл ӕвзаг ӕмӕ дыууӕ фӕрсчы сӕрыл ӕвӕргӕ никуы фед-тон, — загъта уый. — Сымах сӕ цӕмӕн ӕрӕвӕрдтат? Кӕцы ӕгьдауӕн?». - Се ‘гьдау куы ӕрцӕуа, уӕд ӕй базондзынӕ, -загьта йын хистӕр. Фӕлӕ се ‘гьдау фынджы кӕронмӕ дӕр нӕ рабӕрӕг. Ӕмӕ сӕ цӕмӕн ӕрӕвӕрдтой, уый нӕ базыдтам. Ӕвӕццӕгӕн, хъӕугӕ дӕр нӕ кодтой. Хӕрнӕджы фынг цас хуымӕтӕгдӕр, ӕнӕуӕлдай митӕй уа, уыйбӕрц мардӕн уды-бӕстӕдӕр у. Ӕмӕ ууыл архайын хъӕуы. Кӕцы къах ныгӕнгӕ у? «Мӕ мадӕн Зӕрдӕвӕрӕн кӕнын, фыс аргӕвдын, дам, ӕнӕмӕнг хъӕуы, фӕлӕ йын уӕлмӕрдыл йӕ кӕцы къах ныгӕнгӕ у?» — зӕгьгӕ, мӕ бафарстӕуыд. Ӕмӕ ӕрмӕст иу куы уыдаид, фӕлӕ фӕрсджытӕ бирӕ уыд, суанг хистӕртӕй дӕр. Чи фарста, «зӕрдӕ иууылдӕр ӕвӕргӕ у?», зӕгъгӕ, кӕнӕ «кӕ-саг дӕр ма дзы хъӕуы?» ӕмӕ ӕндӕртӕ. Зӕрдӕвӕрӕн у мӕрдты бон, вӕййы уалдзӕджы кӕнӕ сӕр-ды райдайӕны. У тынг рагон бӕрӕг бон. Нӕ рагфыдӕлтӕ сӕ мардӕн цырт ӕвӕрдтой къӕдзӕхӕй ӕфтыд дурӕй (афтӕ ба-кодтой Куырттаты комы цӕрджытӕ дӕр, Ленинӕн цырт куы ӕвӕрдтой, уӕд), стӕй йын-иу йӕ уӕлмӕрдыл ӕрфӕлдӕхтой къӕй. «Дӕ ингӕны къӕй дыл ӕрфӕлдӕха», — ахӕм ӕлгъыст дӕр ма нӕм ӕрхӕццӕ. Ног мӕрдтӕн-иу ацы бон сӕ къӕйы алыварс, стӕй, къӕй кӕуыл нӕ уыд, уыдонӕн та сӕ ӕппӕт уӕлмӕрдыл ӕвӕрдтой нӕуу — бааив-иу ӕй кодтой. Гъе, уымӕ гӕсгӕ ацы мӕрдты бон хуыдтой нӕууӕвӕрӕн. Нӕуу рагон ирон ӕвзаджы, стӕй ма абон дӕр дыгуронау у зӕлдӕ. Ацы дзырды сонорон мыр «л» йӕхи фӕивта иннӕ сонорон мыр «р»-йӕ, ӕмӕ дзы рауад зӕрдӕ — зӕрдӕвӕрӕн. Ацы дзырдӕй фӕпайда кодтой, Чырыстон дин Ирыстоны чи парахат кодта, уыдон, ӕмӕ бӕрӕгбон бабастой Есо Чырыс-тиимӕ. Уый, Чырыстон дины чиныг Евангелийӕ куыд зонӕм, афтӕмӕй райгас Куадзӕны. Куадзӕн дӕр ирон адӕммӕ, дӕр-гьвӕтин — 7 къуырийы комдарыны фӕстӕ, уыд комуадзӕн. Ӕмӕ уый дӕр аргъуан бабаста Есо Чырыстийы райгасимӕ. Ко-муадзӕнӕй-Куадзӕнӕй 40 боны фӕстӕ ирон адӕм бӕрӕг кодтой Зӕрдӕвӕрӕн. Чырысти куы райгас, уӕд ма зӕххыл фӕци 40 боны, стӕй ацыд уӕларвмӕ йӕ Фыд Хуыцаумӕ. Куы цыд, уӕд йӕ ахуыргӕнинӕгтӕ тыхстысты, ӕнӕ уый цы фӕуыдзысты, цы кусдзысты, зӕгъгӕ. Чырысти сын уыцы бон зӕрдӕ бавӕрдта, иунӕгӕй сӕ кӕй нӕ ныууадздзӕн, кӕй сӕм ӕрыздӕхдзӕн, уымӕй. Уымӕ гӕсгӕ, дам, уыцы бон рахуыдтой Зӕрдӕвӕрӕн. Есо Чырысти сӕ нӕ ферох кодта, дӕс боны фӕстӕ Синайы хохы сӕр куы бадтысты хъынцъымгӕнгӕ, уӕд сӕм арвӕй ӕр-дзырдта: бацамыдта сын, адӕмы кувын куыд хъӕуы, уый. Ку-вын та, дам, хъӕуы Хуыцаумӕ, йӕ Фырт ӕмӕ Сыгьдӕг Удмӕ. Уыдон уырыссагау хуыйнынц, стӕй бӕрӕгбон дӕр: Троица, иронау — Ӕртӕ Иууоны, гуырдзиагау — Самеба. Нӕхи дины та Зӕрдӕвӕрӕнӕй дӕс боны фӕстӕдӕр вӕййы Кӕрдӕгхӕссӕн. Мӕ ныхас дӕрдтыл уымӕн у, ӕмӕ, куыд бакастыстут, афтӕмӕй дзы кусарты зӕрдӕ ӕмӕ къахы кой иу ран дӕр нӕй: нӕдӕр Чырыстон, нӕдӕр нӕхи дины. Чидӕртӕ ӕрмӕст кусарты зӕрдӕ ӕмӕ къах нӕ ныгӕнынц, фӕлӕ ма — ногахст кӕсаг дӕр. Кӕй зӕгъын ӕй хъӕуы, уый раст нӕу. Уый нӕ, фӕлӕ худинаджы ми у. Ныгӕд зӕрдӕ ӕмӕ къах куыйтӕ тӕфӕй ба-зонынц ӕмӕ ног мӕрдты уӕлмӕрдтӕ сфӕйлауынц. Ӕнӕмбар-гӕ митӕ ӕгъдӕуттӕ не сты, фӕлӕ хынджылӕггӕггӕ. Тӕфӕрфӕс куыд растдӕр кӕнгӕ у? Хъыгагӕн, адӕм мӕлынц, гуыргӕ нӕм цас кӕны, уымӕй фылдӕр. Ӕмӕ удӕгӕстӕ фӕлмӕцынц, иуӕй нӕ адӕмы ны-мӕц кӕй къаддӕр кӕны, уыцы хъуыдыйӕ, иннӕмӕй — зианы ӕгъдӕуттӕй. Фӕлӕ цы гӕнӕн ис, адӕймаг цардӕй куы ахи-цӕн вӕййы, уӕд ын йӕ фӕстаг фӕндаг бадзӕбӕх кӕнын фӕ хъӕуы. Ӕмӕ мӕрддзыгой адӕм Ирыстоны иу сыхӕй иннӕмӕ, иу хъӕуӕй иннӕмӕ, иу горӕтӕй иннӕмӕ цӕуынц ӕгьдауы фӕ-дыл. Ӕрбацӕуӕг адӕм ӕрлӕууынц, сыхы номӕй зианджы-ны кӕрты ӕгъдау чи фӕдӕтты, уыцы хистӕрты раз. Уыдон кӕрӕдзийӕн ракӕнынц бузныджы ныхас ӕмӕ тӕфӕрфӕс. Чи сӕ хъуамӕ раздӕр зӕгьа йӕ ныхас? Алы ран алыхуызон у. Ӕмӕ куыд растдӕр у? Арӕх сӕвзӕры ацы фарст мӕрддзыгой адӕммӕ. Тӕфӕрфӕс у зианджынӕн йӕ бинойнаджы амарды фӕдыл хъыгтӕ ракӕнынӕн. Абайты Васо куыд зӕгьы, афтӕмӕй у тынг рагон ирон дзырд, ариаг динӕй нӕм чи ӕрхӕццӕ, ахӕм. Ис ма нӕм дзырдтӕ: тӕфӕрмӕт ӕмӕ мӕсӕллӕй дӕр. Уыдоны нысан дӕр абоны ирон ӕвзагыл амоны хъыгтӕ ракӕнын. Ӕцӕг мӕсӕллӕй нӕдӕр ариаг, нӕдӕр абоны ирон ӕвзаджы дзырд у. Араббагау амоны: «Аллахы фӕндон у». Фылдӕр ӕй дзурынц Хуссар Ирыстоны. Абайты Васо куыд фыссы, афтӕмӕй, дам, ӕй ирӕттӕ райстой сӕ сыхаг пысылмон адыгтӕй. Зӕххыл мӕлӕтӕй ӕгъатырдӕр, риссагдӕр, удмарӕндӕр хъуыддаг нӕй, ӕмӕ, исчи куы амӕлы, уӕд хионӕй, хӕстӕгӕй, хӕларӕй, зонгӕйӕ, уымӕн атагъд кӕнӕм зианджыны фар-смӕ балӕууынмӕ, йӕ хъыг, йӕ зын цӕмӕй баурома, уымӕн ын исты ахъаз фӕуыны тыххӕй. Уыцы хъуыддаг мӕрддзыгой адӕмӕй раздӕр йӕхимӕ райсы сыхбӕстӕ. Мард ӕмӕ зианд-жынӕн балӕггад кӕнын свӕййы сӕ сӕйраг архайд. Уыдон ӕгъ-дау дӕттынц кӕрты ӕмӕ ӕрбацӕуӕг адӕмӕн дӕр. Сӕ разы мӕрддзыгой куы ӕрлӕууы, уӕддӕр сын уыдон фӕзӕгьынц бузныджы ныхӕстӕ: «Ӕнӕхъиамӕт ут, уӕ къахы фыдӕбон мардӕн ӕхцон уӕд, хӕрзмӕ уыл аудӕд. Абонӕй фӕстӕмӕ рӕсугьд хъуыддӕпы архайӕг ут» ӕмӕ афтӕ дарддӕр. Уый бузныджы ныхас дӕр у ӕмӕ арфӕ дӕр, кӕй бафыдӕбон кодтой, зианы хъуыддаджы фӕдыл сӕ фарсмӕ кӕй ӕрбалӕууыдысты, сӕ сыхаджы зиан сын ӕгьдауӕй кӕй сбуц кодтой, уый тыххӕй. Уыцы хуызы сын дзуапп радты ӕрбацӕуӕг мӕрддзыгой дӕр тӕфӕрфӕс ракӕныны фӕстӕ: «Мард рухсаг уӕд. Йӕ фӕстӕ кӕй уадзы, уыдон цардӕй бафсӕдӕнт. Абонӕй фӕстӕмӕ хорз хабӕрттӕ цӕуӕнт бинонтыл, мыггагыл, сыхбӕстыл. Уӕ фыдӕбон ын хӕлар уӕд, хӕрзмӕ уыл аудӕд». Мӕрддзыгой адӕм зианджыны раз куы ӕрлӕууынц, уӕд та фыццаг ныхасы бар уыдонмӕ ис. Хъыгтӕ йын ракӕнынц, ныф-сдӕттӕн ныхӕстӕ йын фӕзӕгъынц. Уымӕн фыдохы уавӕры йӕ бон дзуапп радтын, бузныг зӕгьын нӕ вӕййы, ӕмӕ уыцы ӕгъдау кӕны, хиуӕттӕй йӕ фарсмӕ чи ӕрбалӕууы, уый. Адӕм зианы фынгӕй куы сыстынц, хӕдзары раз зианджын-тӕ, сыхбӕсты ӕмӕ ӕрцӕуӕг адӕм кӕрӕдзийы ныхмӕ куы ӕр-лӕууынц, уӕд та ӕрцӕуӕг адӕмы хистӕрӕн радтынц дзырды бар, цӕмӕй хиуӕттӕ ӕмӕ сыхбӕстӕн раарфӕ кӕна, мардӕн йӕ фӕстаг — мӕрдон фӕндаг кӕй саив кодтой, уый тыххӕй. Стӕй сын бузныджы ӕмӕ фӕндарасты ныхас фӕзӕгьы сыхы хистӕр. Зианы фынгыл дӕр ӕртӕ кӕрдзыны ӕвӕргӕ у? «Зианы фынг ӕвӕргӕйӕ, быцӕу ныхас рауайы, хистӕрты раз ӕртӕ кӕрдзыны ӕмбӕлы, ӕви — дыууӕ, зӕгъгӕ. Куыд растдӕр у, стӕй цӕмӕн?» — арӕх афтӕ бафӕрсынц. Ирон адӕймаджы динон дунеӕмбарынадмӕ гӕсгӕ Стыр Хуыцау адӕмӕн цӕрынӕн сфӕлдыста Зӕхх, Дон ӕмӕ Хур. Ӕнӕ уыдон, ӕцӕгдӕр, фӕцӕрӕн нӕй. Зӕххыл лӕууӕм, йӕ бӕркӕдтӕй цӕрӕм. Доны фӕрцы ис уӕлдӕф, хуымы бӕркад, кӕрдӕг, дыргь, цӕрӕгойтӕ. Фӕлӕ сӕ Хур куы нӕ рӕвдауид йӕ фӕлмӕн хъарм тынтӕй, уӕд нӕдӕр дон уӕлдӕф кӕнид, нӕдӕр цӕрӕг ӕмӕ зайӕгой уаид. Уый зонгӕйӕ, ирон адӕм сӕ цины фынджы сӕр ӕвӕрынц ӕртӕ кӕрдзыны — ӕртӕ уӕли-выхы: бинаг— Зӕххы, астӕуккаг — Доны ӕмӕ уӕллаг — Хуры кадӕн. (Афтӕ ӕртӕ ӕртӕдзыхоны дӕр). Ӕртӕйӕ иумӕ та сты цины ӕмӕ рӕсугъд ӕгьдауы нысан. Зианы фынг фыдохы фынг у, ӕмӕ йын равдисын фӕхъӕуы йӕ миниуӕг. Уымӕ гӕсгӕ фынгыл ӕрӕвӕрынц дыууӕ чъи Зианы фынгыл дыууӕ кӕрдзыны лыгтӕгондӕй рийы: Зӕхх ӕмӕ Дон чи нысан кӕны, уыцы чъиритӕ. Хуры номыл конд дзы нӕ вӕййы. Уымӕн ӕмӕ мардыл йӕ Хур аны-гуылд, йӕ уӕлеон дуне йыл баталынг, ницыуал бар ӕм дары. Баззадис ма йын Зӕхх ӕмӕ Дон. Уыдоны номыл вӕййынц хӕр-нӕджы фынгыл дыууӕ чъирийы. Уыдонӕй арӕм Хуыцауы ном. Уымӕн ӕмӕ, адӕймаг куы амӕлы, уӕд дӕр йӕ уд ис Хуыцауы бар, ӕмӕ йӕ ууыл фӕдзӕхсӕм. Уымӕй, чъиритӕ кӕрӕдзийӕ нӕ фӕхицӕн кӕнӕм. Цины фынгыл сыл фӕйнӕрдӕм ахӕцӕм, раст цыма нӕм Хуыцау уӕле бынмӕ кӕсы, ӕмӕ сӕ уымӕн ӕв-дисӕм, ӕркӕс-ма нӕм, нӕ фынг цины фынг у, нӕ хӕбизджын-тӕ дидинӕгау куыд райхӕлдысты. Зианы фынгыл та баззайынц кӕрӕдзийы сӕрыл ӕмӕ уӕлӕмӕ фӕзынынц иу цалхау, царды ӕнусон цалхау, цард ӕмӕ мӕлӕты иудзинад ӕвдисӕгау. Зиан ӕвӕрӕн бон дӕр зианджынты хӕдзары ӕфсинтӕ скӕнынц ӕртӕ чъирийы — хыссӕ ӕмӕ цыхтызмӕсты сӕртӕй. Ӕмӕ-иу сӕ хистӕр нӕлгоймӕгтӕй искӕмӕн скувын кодтой, зианджыны бинонты-иу Стыр Хуыцауыл бафӕдзӕхсын кодтой, абонӕй фӕстӕмӕ сыл хорз хабӕрттӕ куыд цӕуа, уый дзы-иу ракуырдтой. Ныр та уыцы ӕгьдау кӕнынц, марды номыл цы хойраг, фыдызгъӕл, адджинӕгтӕ, дыргь.халсар, нозт ӕрцӕттӕ кӕнынц, уыдон ныххӕлар кӕныны размӕ. Ӕндӕр фынгыл! Вӕййы зианы фынгыл дӕр ӕртӕ чъирийы. Афӕдзы кӕнды! Цардӕй ныййарӕг: мад кӕнӕ фыд куы фӕхъӕуы, ӕмӕ йын цотӕй куринаг чызг кӕнӕ усгур лӕппу куы баззайы, ахӕм марды афӕдзы кӕнд кӕронмӕ куы ахӕццӕ вӕййы — Мӕрд-ты бӕсты йӕ Мыкалгабыртыл куы бафӕдзӕхсынц, уӕд уый фӕстӕ хистӕр рахӕссын кӕны ӕртӕ чъирийы. Лӕугӕйӕ сӕ скувы, Стыр Хуыцауы, йе сконд зӕдты ӕмӕ дауджыты ном ссары, хӕдзарӕн ахъазгӕнӕг куыд уой, хорздзинӕдтӕ сыл куыд цӕуа. Стӕй арфӕ ракӕны бинонтӕн, сӕ мардӕн афӕд-зӕй-афӕдзмӕ хорз лӕггӕдтӕ, ӕгьдӕуттӕ кӕй фӕкодтой, уый тыххӕй. Адӕмы раз ӕргом ӕмӕ фидарӕй фӕзӕгъы, бинон-тӕй чындзы цӕуыны, усгуры кары цы кӕстӕртӕ ис, уыдонӕн хъуыддаг бакӕныны бар кӕй ис, уый. Марды райгуырӕн бон «Марды райгуырӕн бон кӕнын ӕмбӕлы? Кӕд ӕмбӕлы, уӕд фынгыл ӕртӕ кӕрдзыны ӕвӕргӕ у, ӕви дыууӕ?» — фӕфӕр-сынц афтӕ дӕр. Мардӕн ис ӕрмӕстдӕр мысӕн бонтӕ. Уыдонӕй иу у йӕ райгуырӕн бон дӕр, ӕмӕ йын уӕд дӕр хъӕуы рухс кӕнын. Рухс та кӕнӕм дыууӕ чъирийӕ — кӕрдзынӕй. Стыр лӕгты райгуырӕн бонтӕ куы фӕбӕрӕг кӕнӕм, зӕгьӕм, Къостайы райгуырӕн бон, уӕд йӕ цӕрӕнбоны тыххӕй сидт дӕр рауад-зынц, ома, йӕ фарн, йӕ ном, йӕ намысӕн бирӕ цӕрӕнбон уӕд, ирон адӕмы хъомысӕн фылдӕр ахъаз уӕнт. Марды райгуырӕн боны фӕдыл адӕмы ӕхсӕн цӕуы ахӕм хъуыды, марды ӕгьдауыл, дам, ын ӕй куы нӕ сбӕрӕг кӕнынц, уӕд ыл иннӕ мӕрдтӕ сӕхи атигъ кӕнынц, дӕуӕн ма цӕй рай-гуырӕн бон ис, дӕ мӕлӕн бон у сӕйрагдӕр, мӕнг дунейӕ дӕ чи фервӕзын кодта. Нӕ зонын, цас раст у ацы ныхас, Мӕрдты бӕстӕй ничи ма ӕрыздӕхт. Фӕлӕ адӕмы ӕхсӕн ахӕм хъуыды кӕй фӕзынд, уый хуымӕтӕджы нӕу. Мӕрдтӕ удӕгӕстӕм ра-цӕуынц сӕ фынты ӕмӕ сын сӕ зӕгъинӕгтӕ фӕзӕгьынц. Фынгыл хистӕры бынат кӕм хъуамӕ уа? Ныры дуджы куывдмӕ, чындзӕхсӕвмӕ, уӕлдайдӕр та зиан-мӕ, бирӕ адӕм цӕуы, ӕмӕ бадты афон каст вӕййы, фынджы хистӕртӕ кӕд ӕмӕ кӕм ӕрбаддзысты, уымӕ. Хистӕры ӕрбадын кӕньпщ уӕлейӕ, йе ‘ргом хурыскӕсӕны ‘рдӕм куыд уа, афтӕ. Уый раст у, уынджы ӕвӕрд куы амона, уӕд. Куы нӕ амона, уӕд та? Арӕх нӕм ацы фарсты фӕдыл быцӕутӕ рауайы. Фынджы хистӕрӕн йе ‘ргом хъуамӕ уа хурыскӕсӕны ‘рдӕм. Уый, ахӕм фадат куы уа, уӕд. Фӕлӕ хъӕуы уынг, хӕдзары ӕвӕрд, уат уымӕн гӕнӕн куы нӕ дӕттой, уӕд та хистӕры ӕргом хъуамӕ здӕхт уа ӕрбацӕуӕнмӕ: адӕм уынг-мӕ, хӕдзары кӕртмӕ кӕцырдыгӕй цӕуынц, уаты та — дуары ‘рдӕм. Цӕмӕй, ӕрмӕст фынгыл нӕ, фӕлӕ уынджы, кӕрты, уаты цы архайд цӕуы, уый дӕр уына. Къӕхты бын нӕ, фӕлӕ хъуамӕ рӕбыны бада хистӕр, цӕмӕй уына лӕггадгӕнджыты ӕгъдау дӕтгӕйӕ, ног ӕрбацӕуджыты. Лӕггадгӕнджытимӕ баст сты йӕ хӕстӕ, ног ӕрбацӕуӕгӕн та хъуамӕ йе ‘гьдау скӕ-на. Уый тыххӕй зианы фынгыл йӕ галиуварс хъуамӕ ӕрлӕу-уӕн уа. Уыцырдыгӕй — уырдыглӕууӕг дӕр. Ног ӕрбацӕуӕг хистӕры галиуварс куы ӕрлӕууы, «зиан рухсаг уӕд, хӕрзмӕ уыл аудӕд, фылдӕр рӕсугьд фынгтыл куыд бадат», зӕгьгӕ, уӕд ӕм хистӕр агуывзӕйы нозт авӕры, мардӕн ын рухсаг фӕзӕгъын кӕны, стӕй йӕ уырдыглӕууӕгӕн фынджы кӕрон ӕрбадын кӕнын кӕны. Цины фынгыл уырдыгыстӕг лӕууы рахизӕрдыгӕй, хистӕ-ры рахизфарс. Ӕрбацӕуӕг ног адӕймаг, стӕй нуазӕнтимӕ дӕр йӕ уӕлхъус ӕрлӕууынц рахизфарс. Ног ӕрбацӕуӕг фӕзӕгъы: «Фарн уӕ бадты, хъуыддаг — амондджын!» Хистӕр ын ӕмбӕлӕг-гаг радты, стӕй та уый дӕр уырдыгыстӕджы бар бакӕны. Алы рухсаджы рӕгьы дӕр нозтӕй калгӕ у? Ирон адӕм марды ӕгьдӕутты ӕрвылбон дӕр архайынц, уӕд-дӕр сӕм уыдоны тыххӕй фылдӕр фарстытӕ ӕвзӕры. Ӕвӕц-цӕгӕн, адӕймагӕн йӕ адзал куыд сусӕг у, афтӕ ӕмбӕхст, ӕнӕмбӕрст хъуыддӕгтӕ баст ис йӕ марды ӕгьдӕуттимӕ дӕр. Зӕгьӕм, мардӕн фынджыдзаг хӕлар кӕнгӕйӕ, стӕй хӕрнӕд-жы фынгыл рухсаг зӕгьгӕйӕ, нозтӕй цӕмӕн ӕркалӕм? Ацы фарстӕн мын Томайты Елмырзӕ ахӕм дзуапп радта: «Ӕз нӕ хистӕртӕй куыд фехъуыстон, афтӕмӕй-иу хӕлар кӕнгӕйӕ кӕнӕ рухсаджы рӕгьы нозтӕй чысыл куы ӕркалдтой, уӕд-иу загьтой: «Амӕй дарддӕр дӕ дзы ӕнӕбары хай бакӕнын макӕмӕн бахъӕуӕд». Уый амоны: мах раз куыд сты, афтӕ дӕ разы дӕр уӕнт, сӕрд дын ӕмбийгӕ ма кӕнӕнт, зымӕг — сӕлгӕ. Мачи дын сӕм мацы бар дарӕд, ӕвӕндонӕй дӕ дзы искӕмӕн дӕттын ма бахъӕуӕд. О, фӕлӕ ма уӕд адӕммӕ фарст «Алы рухсаджы рӕгъы дӕр нозтӕй калгӕ у?» цӕмӕн сӕвзӕры? Хӕрнӕджы фынгӕн цы фӕхъӕуы, уыдон иууылдӕр иумӕ дыууӕ кӕнӕ цыппар хистӕ-ры мардӕн йӕ хӕдзары ныххӕлар кӕнынц, нозтӕй ӕркалгӕйӕ. Уый фӕстӕ йын бадты адӕм иууылдӕр рухсаг фӕзӕгьынц йӕ рухсаджы рӕгьы ӕмӕ дзы нозтӕй алчидӕр ӕркалы. Фӕлӕ ма вӕййы, цы мӕрдтӕм бацыд, йӕхӕдӕг рухсаг кӕмӕн код-та, уыцы зӕронд мӕрдты, Фыдыбӕстӕйы Стыр хӕстӕй чи нал сыздӕхт, уыдоны рухсаджы рӕгьытӕ. Уӕдӕ йӕ мӕрдты бӕс-ты Мыкалгабыртыл дӕр бафӕдзӕхсын фӕхъӕуы — бӕркӕдтыл ӕфтауӕг уыдон сты, ӕмӕ сӕ хъомыс мӕрдты бӕстӕм дӕр ӕх-хӕссы. Ацы рӕгьыты дӕр иутӕ нозтӕй ӕркалынц, иннӕтӕ та фӕзӕгьынц: «Не ‘мбӕлы». Ӕмӕ, ӕвӕццӕгӕн, раст сты, Томай-ты Елмырзӕ нозт цӕмӕн ӕркалынц, уый тыххӕй куыд зӕгъы, уымӕ гӕсгӕ. Мардӕн хӕлар, стӕй фӕлдисгӕ цы кӕнӕм? «Мардӕн хӕлар кӕнынц, цы хойраг ын ӕрцӕттӕ кӕнынц, уый, фӕлдисгӕ та-иу кодтой бӕх. Уӕд йӕ дзаумӕттӕ, чырын ӕмӕ ингӕн та?» — фӕфӕрсынц арӕх адӕм. Ӕмӕ ма сӕм, дзу-апп фехъусгӕйӕ, сӕвзӕры ӕндӕр фарстытӕ дӕр. Уымӕ гӕсгӕ мӕ дзуапп уыдзӕн биноныгдӕр. Ирон адӕммӕ мардӕн кад кӕнын фыдӕлтӕй баззад. Мӕнӕ куыд зӕгьы нӕ рагфыдӕлтӕ скифты паддзах Иданфирс, йӕ зӕхмӕ йын чи ӕрбабырста, уыцы тыхгӕнӕг Дарийӕн: «Ӕз раз-дӕр дӕр никуы лыгьдтӕн искӕй тасӕй ӕмӕ ныр дӕр дӕуӕй нӕ лидзын. Ныр дӕр мӕхи дарын, сабыр царды куыд вӕййын, афтӕ. Уайтагьд демӕ кӕй не схӕцыдтӕн, уый дӕр дын бамба-рын кӕндзынӕн. Махмӕ нӕдӕр сахартӕ ис, нӕдӕр хуымгонд зӕххытӕ. Ӕмӕ сын нӕ тӕрсӕм ныппырх кӕнынӕй, фӕгӕныс-тонӕй. Фӕлӕ дӕ кӕд тынг фӕнды цыфӕндыйӕ дӕр немӕ схӕ-цын, уӕд нын ис фыдӕлты ингӕнтӕ. Ссарут-ма сӕ ӕмӕ бафӕл-варут сӕ фехалын. Уӕд базондзыстут, уыцы ингӕнты тыххӕй схӕцдзыстӕм, ӕви нӕ, уый». Мардӕн кад кӕнын, мысын ӕй удыбӕстӕйыл нымайынц абон ирон адӕм дӕр. Хуымӕтӕджы нӕ фӕзӕгьӕм: «Дзуары аудындзинадӕй марды аудындзинад фыл-дӕр у» ӕмӕ «Дзуары фыдӕхӕй марды фыдӕх карздӕр у». Гъе уыцы уагыл мысы ӕмӕ аргъ кӕны ирон адӕймаг йӕ мӕрдтӕн. Алы сабат дӕр сын скодта сӕ мысӕн бон, ног халсар, дыргь куы фӕзыны, уӕд дзы фыццаджыдӕр ныххӕлар кӕны уыдонӕн. Нӕ сӕ рох кӕны комдарӕны рӕстӕг дӕр, йӕхӕдӕг цы хӕры, уымӕй дзаджджындӕр фынг сын ныххӕлар кӕны Лауызгӕнӕнты. Куадзӕны йӕ ком куы суадзы, уӕд дыккаг бон та вӕййы Мӕрдты куадзӕн — комуадзӕн. Афтӕ — Цыппурсы дӕр. Афӕдзы алы афоны дӕр сын зилы сӕ уӕлмӕрдтӕм. Ӕрдзӕн ис афӕдзы цыппар афоны: уалдзӕг, сӕрд, фӕззӕг, зымӕг. Ирон цардӕн та йӕ афӕдзы афонтӕ сты ӕртӕ — цып-пӕргай мӕйтӕй. Уыдонӕй иу у Цыппурсӕй Куадзӕнмӕ, дыккаг — Куадзӕнӕй Майрӕмы куадзӕнмӕ, ӕртыккаг — Майрӕ-мы куадзӕнӕй Цыппурсмӕ. Куадзӕн, Майрӕмы куадзӕн ӕмӕ Цыппурс. Ацы ӕртӕ бӕрӕгбонӕй алкӕй агьоммӕ дӕр ирон адӕм дардтой ӕмӕ ныр дӕр чидӕртӕ фӕдарынц ком. Куадзӕны агъоммӕ — авд къуырийы, Майрӕмы куадзӕнмӕ — цыппӕрдӕс боны. Цыппурсмӕ — цыппор боны. Цыппурс дӕр уымӕн хуый-ны. Ком дарай, ӕви нӕ дарай, ирон адӕмӕй алчидӕр йӕхи-цӕн хӕсыл фӕнымайы ацы бӕрӕгбӕтты агъоммӕ ӕнӕмӕнг йӕ мӕрдты ном ссарын, сӕ уӕлмӕрдтӕ сын бафснайын. Афтӕмӕй нӕ уӕлмӕрдтӕ афӕдзы дӕргьы зылдхъуаг никуы вӕййынц. Куадзӕнмӕ сӕ зымӕджы «фӕлхӕрдтӕй» ссыгъдӕг кӕнӕм, Майрӕмы куадзӕнмӕ — сӕрдыгон кӕрдӕгӕй, Цыппурсмӕ — фӕззӕджы рыг ӕмӕ хӕтӕлтӕй. Ӕмӕ мӕрдтӕ дӕр хӕрзаудӕн кӕнынц удӕгӕстыл. Уыцы ӕгьдӕутты размӕ та сын бирӕвӕрсыгӕй срӕсугьд кӕнӕм сӕ мӕрдтӕм фӕндаг. Адӕймаг цардӕй куы ахицӕн вӕййы, уӕд фьщцаджыдӕр бацархайӕм йӕ цынайыныл, уӕлӕдарӕс ыл скӕныныл. Афтӕмӕй ма иу ӕхсӕв баззайы йӕ хуыссӕны. Дыккаг бонмӕ цӕттӕ вӕййы йӕ чырын (табӕт). Чырыны ӕвӕрыны агьом-мӕ йын ӕй хъӕуы ныффӕлдисын. Уыимӕ йӕ уӕлӕдарӕс дӕр. Куыдӕй? Йӕ сынтӕджы раз ын чырын йӕ сӕримӕ ӕрӕвӕрын кӕн. Сӕ фарсмӕ чысыл стьолыл — хойраг ӕмӕ нозт. Стӕй дыууӕ хистӕры ӕмӕ цалдӕр кӕстӕрмӕ фӕдзур. Хистӕр нӕлгоймаг ын йӕ уӕлӕдарӕс ӕмӕ чырын ныффӕлдисдзӕн ахӕм ныхӕстимӕ: «Махӕй цӕуыс ӕмӕ, цы бӕстӕм цӕуыс, уым рухс дзӕнӕты бад. Мӕнӕ дыл цы уӕлӕдарӕс скодтой, уый дын, уӕлӕуыл ӕнцон-дӕрӕй, ӕхцондӕрӕн цы уӕлӕдарӕс фӕдардтай, уыйау уӕд. Абон ивыс дӕ хуыссӕн дӕр. Дӕ фӕлмӕн сынтӕгӕй, дӕ хъарм хуыссӕнӕй хизыс сау, уазал чырынмӕ, ӕмӕ дын дзы къуындӕг ма уӕд, дӕхи у, ӕмӕ дӕ дзы мацы хъыгдарӕд. Фӕлдыст дын уӕнт дӕ уӕлӕдарӕс ӕмӕ чырын». Кӕстӕртӕ марды йӕ чырыны сӕвӕрынц, сылгоймӕгтӕ йӕ бадзӕбӕхтӕ кӕнынц. Марды чырын уаты ӕмӕ кӕрты дӕр ӕвӕргӕ у, марды ӕргом, йӕ къӕхтӕ ӕрбацӕуӕджы ‘рдӕм куыд уой, афтӕ. Марды номыл цыдӕриддӕр хойрагӕй, адджинагӕй, хӕл-цӕй, халсарӕй, дыргьӕй, нозтӕй, донӕй ӕрцӕттӕ кӕнынц, уыдон ын кӕнынц хӕлар. Хӕлар кӕнынц, адӕймаг хӕргӕ ӕмӕ нуазгӕ цы кӕны, уыдон. Фӕлдисгӕ та бӕх, уӕлӕдарӕс, чы-рын, ингӕн, машинӕ, фӕндыр ӕмӕ ӕндӕр дзаумӕттӕ, кусӕн-гӕрзтӕ, мард удӕгасӕй иузӕрдион цӕуыл уыд, уыдон. Ирон адӕммӕ сывӕллоны авдӕны бастой йӕ райгуырдӕй ӕртыккаг бон, марды дӕр ныгӕнынц йӕ амардӕй ӕртыккаг бон. Уымӕй йын ингӕн къахынц йӕ ныгӕнӕн бон. Раздӕр нӕ фӕт-чы. Ингӕн къахтӕй ӕхсӕвы куы баззайа, уӕд, дам, ӕй хӕйрӕг йӕхицӕн ӕрцахсы, ӕмӕ дзы афтӕмӕй мард куы баныгӕнай, уӕд, дам, ӕй ӕнцад хуыссын нӕ уадзы. Ингӕн цӕмӕй йӕхи уа, уый тыххӕй йын ӕй баныгӕныны размӕ хъӕуы ныффӕлди-сын: «Де ‘нусон хӕдзар дын фӕлдыст уӕд, мачи дын ӕм мацы бар дарӕд. Чи дын ӕй сарӕзта, уыдоныл хӕрзмӕ ауд. Цӕрӕн хӕдзӕрттӕ аразӕг уӕнт». Лӕдзӕджы ӕнцой лӕугӕйӕ цӕуылнӕ ӕмбӕлы тӕфӕрфӕс кӕнын? «Рагӕй хъуыды кӕнын дыууӕ хъуыддагыл. Сӕ иу — зиан-мӕ йӕ лӕдзӕджы ӕнцӕйтты чи ӕрбацӕуы, уый тӕфӕрфӕс ракӕныны размӕ йӕ лӕдзӕг искӕмӕ цӕмӕн радты, кӕнӕ йӕ иуварс зӕхмӕ цӕмӕн аппары? Лӕдзӕгимӕ цӕуылнӕ ӕмбӕ-лы тӕфӕрфӕс кӕнын? Дыккаг — зианы кӕндгы бӕгӕны куы вӕййы, уӕд дзы, хӕлар кӕнгӕйӕ, фӕткъуы цӕмӕн ныппа-рынц?> Уыдис ахӕм фӕрсӕг дӕр. Амӕлын фыдохы хабар у, ӕмӕ фыдохы ӕгьдӕуттӕ кӕнын домы. Бинонтыл, мыггагыл, хиуӕттыл зиан ӕрцӕуы, уымӕй исбоны зиан нӕ, фӕлӕ уды зиан, ӕмӕ дзы мард, амард зӕгьын дӕр зӕрдӕ нӕ фӕкомы. Фылдӕр хатт дзурӕм, кӕд раст нӕу, уӕддӕр марды бӕсты зиан, амарды бӕсты фӕзиан. Уымӕн ӕмӕ нӕм ацы дзырдтӕ зӕгьын ӕгӕр карз ӕмӕ ӕвирхъау кӕ-сынц, ӕвзаг сӕм нӕ тасы. Мард кӕй къонайыл ӕрцӕуы, уый фарсмӕ балӕууын, йӕ хъыг, йӕ маст ӕмӕ уды хъуырдухӕн ын дӕ иузӕрдиондзинадӕй фӕрогдӕр кӕнын алчидӕр нымайы йӕ хӕсыл. Рынчын дӕр лӕдзӕджы ӕнцӕйтты уымӕн ӕрбацӕуы. Фӕлӕ хъыг кӕнгӕйӕ, ӕгъдау хъуамӕ уа йӕ уагыл. Ома, къух тӕ дӕлӕмӕ уагьдӕй, гӕзӕмӕ сӕркъулӕй ӕрлӕууа зианджыны раз ӕмӕ афтӕмӕй ракӕна тӕфӕрфӕс. Уымӕ нӕ сарӕхсдзӕн, лӕдзӕджы ӕнцой лӕугӕйӕ, ӕмӕ, къуылыхӕн ӕнӕлӕдзӕг ӕрлӕууын кӕд тынг зын вӕййы, уӕд-дӕр ныффӕразы. Уымӕй дӕр зианджынӕн ӕвдисы, йӕ рисыл тынг кӕй риссы, сӕ зын сын арф кӕй ӕнкъары, ӕнӕлӕдзӕгӕй лӕууын ын кӕд зын у, уӕддӕр ӕгьдау кӕны. Адӕмы фарн сыл ӕфтауы, цӕмӕй се стыр хъыджы раз зӕр-дӕйӕ уой фидардӕр, хъӕддыхдӕр. Адӕмы фарн та бирӕ у, тых-джын у, адӕймаджы цыфӕнды зыны дӕр фӕтасын нӕ уадзы. Хӕларгӕнгӕйӕ бӕгӕныйы фӕткъуы цӕмӕн ныппарынц? Мардӕн йӕ кӕндтӕ райдайынц мӕрдӕхсӕвӕрӕй. Стӕй йӕ ныгӕнӕн бон вӕййы йе стыр хист. Сӕ дыууӕ дӕр конд цӕуынц талф-тулфӕй, хойрагӕй, фыдызгьӕл ӕмӕ нозтӕй (арахъ, дон). Уый фӕстӕйы афӕдзы дӕргьы марды кӕнд-тӕм фӕцӕттӕ кӕнынц рагацау. Ӕмӕ сфыцынц бӕгӕны дӕр, скӕнынц адджинӕгтӕ, балхӕнынц халсартӕ, дыргьтӕ ӕмӕ ӕндӕртӕ. Хӕрнӕджы фынгмӕ рахӕссыны размӕ сӕ марды сынтӕджы фарсмӕ, ныххӕлар ын сӕ кӕныны тыххӕй, стъо-лыл равӕрынц. Бӕгӕны — бедра кӕнӕ ӕндӕр бӕрцуаты, хар-бызтӕ, неситӕ ӕмӕ ӕндӕр халсартӕ та вӕййынц кӕнӕ сть-олты фарсмӕ, кӕнӕ — сӕ быны. Цӕмӕй сын, стьолты уӕлӕ цы хойраг, фыдызгьӕл, нозт, адджинӕгтӕ, дыргьтӕ ӕмӕ хал-сартӕ ис, уыдонимӕ иудзинад уа, уый тыххӕй лӕггадгӕнӕг сылгоймӕгтӕй исчи фынгӕй иу фӕткъуы (цас сырхдӕр уа, уый бӕрц — хуыздӕр) бӕгӕныйы хъуамӕ ныппара. Афтӕмӕй цыдӕриддӕр ӕрцӕттӕ кӕнынц, уыдон мардӕн хӕларгонд ӕр-цӕуынц. Стӕй сӕ бадты фынгтӕм рахӕссынц. Бӕгӕныйы фӕт-къуы та сисынц ӕмӕ, дам, ӕй, йӕ доныхуыпп ӕхсӕв уромын цы сывӕллон нӕ фӕфӕразы, уымӕн куы бахӕрын кӕнай, уӕд уый сдзӕбӕх вӕййы. Марды дзаума зынгхъӕстӕ цӕмӕн кӕнӕм? Адӕм фӕрсынц: «Мардӕн цы хойраг ныххӕлар кӕнынц, уый карддзӕф цӕмӕн кӕнӕм?», «Марды баныгӕныны размӕ ма йын уӕлмӕрды йӕ дзаума чырынмӕ зынгхъӕстӕ цӕмӕн кӕнӕм?», «Ног мардӕн цырт ӕвӕргӕйӕ, йӕ уӕлмӕрдмӕ куы ӕвналай, уӕд цы ӕгьдау хъӕуы?». Ирон адӕймаг иудадзыг йӕ мардӕн кӕны кад, ӕгъдау ын дӕтты цыфӕнды зынӕй дӕр. Ӕмӕ йын йӕ ном цӕмӕй мысы: хӕлар ын, фӕлдисгӕ йын цы кӕны, уыдон цӕстыгагуыйау хъахъхъӕны хӕрам тыхтӕй, архайы, цӕмӕй йын сӕм мачи мацы бар дара, сыгьдӕг, табуйаг ын сты. Мардӕн хӕларӕн фынгыл цы хойраг, фыдызгъӕл, адджинӕгтӕ, дыргьтӕ, хал-сартӕ, нозт ӕрӕвӕры, уый хӕлары фӕстӕ карддзӕф фӕкӕ-ны, цӕмӕй сын сӕ бӕркадӕй фӕхъӕуынӕн хӕйрӕджытӕм мацы бархъомыс уа. Таурӕгьтӕм гӕсгӕ куыд зонӕм, афтӕмӕй уыдон адӕймаджы фыдӕбоны бӕркад ахӕссынмӕ цӕттӕввон-гӕй лӕууынц. Нӕ фыдӕлтӕ «нал»-ы бӕсты «дзаг у» хуымӕ-тӕджы нӕ дзырдтой, ома, нал куы зӕгъӕм, уӕд ын йӕ бӕркад хӕйрӕджытӕ аскъӕфынц. Хӕйрӕджытӕ тӕрсынц цыргьагӕй, ӕмӕ уымӕ гӕсгӕ хӕларгонд хойраг фӕкӕнӕм карддзӕф, стӕй йыл бакалӕм цӕхх. Ома, кӕмӕн ӕй ныххӕлар кодтам, уымӕй, уыдонӕй дарддӕр ӕм бар мачиуал дара. Уыцы уагыл ӕххӕстгонд цӕуы, уӕлмӕрдты баныгӕныны размӕ йын чырынмӕ йӕ дзаума зынгхъӕстӕ кӕй фӕкӕнӕм, уыцы ӕгьдау дӕр. Цӕмӕй йын сӕм хӕрам тыхтӕй мачи мацы бар дара, уымӕн зынг у йӕ хос. Зынгӕй тӕрсгӕ кӕнынц. Зиан куы баныгӕнынц, уӕд, уӕлмӕрдӕй фӕстӕмӕ цӕугӕйӕ, кӕуын нал фӕтчы. Чи кӕуа, уымӕн ног мастмӕ цӕуы. Уӕлмӕр-ды, хъӕуырдӕм кӕсгӕйӕ дӕр, кӕуын нӕ фӕтчы. Зиан мард-ласӕн мапшнӕйы куы бавӕрынц, уӕд, цалынмӕ мапшнӕ азмӕ-ла, уӕдмӕ мӕрддзыгойӕн фӕстӕмӕ здӕхын дӕр нӕ фӕтчы. Цырт ӕвӕрыны размӕ цы ӕгъдау хъӕуы? Адӕймаг куы амӕлы, уӕд йӕ талф-тулф цардӕй фӕлладӕй ӕрӕнцайы зӕххыл, йе ‘нусон бынатыл. Ӕмӕ йӕ хъыгдарын нӕ фӕтчы — мардӕн хъыг у, фӕлмӕцгӕ кӕны. Уӕлдай зындӕр та йын вӕййы иу ранӕй — иу ингӕнӕй иннӕ ранмӕ — иннӕ ингӕнмӕ ласын. Уыцы хъуыддаджы, марды ӕвастӕй, ӕгъдау ын не скӕнгӕйӕ, чи балӕууы, уыдоны, дам, йӕ фыдӕх цыдӕр хъуыддӕгты ӕрсуры. Ацы хъуыдыйы бындурыл ӕнцой кӕны ног мардӕй, цырт ын ӕвӕргӕйӕ, йӕ уӕлмӕрдмӕ бавналыны размӕ дзы хатыр ракурын. Уым бирӕ хардз нӕ хъӕуы, дӕ къух куыд амоны, уый бӕрцӕй йын йӕ уӕлмӕрды йӕ ном ссар ӕмӕ дзы йӕ уӕлмӕрдмӕ бавналыны бар ракур. Ацы ӕгьдау иудадзыг кӕнынц ирон археологтӕ сӕ куыс-ты. Зындгонд ахуыргонд, археолог Козаты Петр афтӕ зӕгьы: «Мах искуы рагон, фыдӕлтыккон ингӕн ракъахын куы сфӕнд кӕнӕм, уӕд ын раздӕр рухсаг фӕзӕгьӕм, стӕй дзы хатыр ра-курӕм, йӕ ингӕнмӕ йын кӕй ӕвналӕм, уый тыххӕй». Ингӕн къахджытӕ дӕр мардӕн йӕ зӕххы хай раздӕр ныффӕлдисынц, стӕй бавналынц къахынмӕ. Мард ныгӕнгӕйӕ, бел иу къухӕй иннӕмӕ дӕттын та уымӕн нӕ фӕтчы, ӕмӕ нӕ фыдӕлтӕ цӕрӕн хӕдзӕрттӕ, галуантӕ, мӕсгуытӕ, аразӕн ӕрмӕг ӕрмийӕ-ӕрмимӕ дӕтгӕйӕ, амадтой, сӕ куыст фӕлтӕрты бастдзинадау ӕнӕаскъуыйгӕйыл нымад уыд. Марды ӕгьдӕуттӕ кӕнгӕйӕ та нӕ фӕфӕнды, фӕстаг хатт ньш куы уаид. Хуымӕтӕджы кӕрӕдзийӕн арфӕйы хуызы нӕ фӕзӕгьӕм: «Абонӕй фӕстӕмӕ рӕсугъд хъуыддӕгты лӕг-гад кӕн». Мард ныгӕнгӕйӕ дӕр нӕ бел зӕххыл куы ӕрӕп-парӕм, уӕд уый нысан кӕны. Ома, тагъд рӕстӕджы нӕ ахӕм хъуыддаджы куыд нал бахъӕуа... Ног марды уӕлмӕрдыл фыццаг хатт мит куы ӕруары, уӕд ӕй ӕнӕмӕнг хъӕуы асыгьдӕг кӕнын. Уый фӕстӕйы миттӕм, дам, мард ӕвналын нал фӕуадзы, мӕ мит дӕр, дам, мӕхи хъӕуы. Уӕлмӕрдтӕм иудадзыг зилын та у удыбӕстӕ мӕрдтӕн ӕмӕ удӕгӕстӕн дӕр. Мӕрдтӕн дӕр Мыкалгабыртӕ ис? Зианы фынгыл бӕркад куы фӕзӕгьынц, уӕд марды бафӕд-зӕхсынц мӕрдты Мыкалгабыртыл. Цӕмӕн? Мӕрдтӕн дӕр Мыкалгабыртӕ ис? — арӕх фехъусӕн вӕййы бирӕтӕй ацы фарст. Ирон адӕймаджы динон дунеӕмбарынадмӕ гӕсгӕ ӕппӕт дӕр сфӕлдыста Иунӕг Стыр Хуыцау. Уый ӕвастӕй дунейы ницы цӕуы. Уыцы архайды йын ӕххуысгӕнджытӕ сты йе сконд зӕдтӕ ӕмӕ дауджытӕ. Адӕймаг зӕххыл цӕры уыдоны аудындзинады фӕрцы. Уыдонмӕ кувы, ӕгьдау сын кӕны, ӕмӕ йын уыдон дӕр йӕ хорз ракӕндӕн хорзӕй дзуапп дӕттынц. Зӕгьӕм, Уацилла йын тыхкъӕвдатӕй, ихӕй, лӕсӕнтӕй хъахъ хъӕны йӕ хоры хуымтӕ, архайы, цӕмӕй дзы фылдӕр тыллӕг сиса, бӕркад дзы уа. Хоры Уацилла дӕр ӕй уымӕн хонынц. Фӕлвӕра та йын ахъаз у йӕ фосы бӕркадӕн: низ сӕм нӕ уад-зы, сӕ зӕйц сын фылдӕр кӕнынӕн ахъаз кӕны. Хӕдзарон фос уый къухты сты, ӕмӕ йӕ Фосы Фӕлвӕра дӕр уымӕн хонӕм. Ацы дыууӕ бардуаджы къухты бӕркад у сӕйрагдӕр, адӕм цӕмӕй цӕрынц, уый. Мыкалгабырты та хонынц бӕркадӕфта-уӕг, фылдӕргӕнӕг, фыдбылызсафӕг. Уыдонӕн сӕ бархъо-мыс хӕццӕ кӕны Мӕрдты бӕстӕм дӕр. Адӕймаг куы амӕ-лы, уӕд ӕм ницыуал бар дарынц Уацилла ӕмӕ Фӕлвӕра. Сӕ хоры ӕмӕ фосы кондӕй йын удӕгӕстӕ цы фынгтӕ ӕрцӕттӕ кӕнынц, уыдон ын ныххӕлар кӕнынц, фӕзӕгьынц, мах раз куыд бирӕ сты, афтӕ уӕнт дӕ разы дӕр, зымӕг дын сӕлгӕ ма кӕнӕнт, сӕрд та — ӕмбигӕ, зӕгьгӕ. Ома, сӕ фӕндон у, цӕмӕй ӕдзухдӕр хӕрынӕн бӕзгӕ уой. Ӕмӕ ма уый нӕ, фӕлӕ йын сӕ Мӕрдты бӕсты Мыкалгабыртӕ фылдӕр куыд кӕной. Уыдонӕн уый сӕ бон у — бӕркад ӕфтауӕг сты, ӕмӕ сӕ хъомыс уырдӕм дӕр ахады. Гъе уымӕ гӕсгӕ, марды бафӕдзӕхсынц Мыкалгабыртыл дӕр. Цы у гаджидау? Зонӕм: зианы фынгыл ирон адӕм кувгӕ нӕ кӕнынц, фӕлӕ — Стыр Хуыцауыл фӕдзӕхсгӕ, стӕй рухсаджы рӕгьы-тӕ. Кӕрӕдзимӕ сидгӕ дӕр нӕ кӕнынц. Фынджы фӕйнӕфарс уадзынц рӕгьытӕ. Цины фынгыл кӕрӕдзимӕ сидынц фыццаг фынджы сӕрты, стӕй та — дӕ фарсмӕ бадӕгмӕ. Кӕнӕм сид-тытӕ. Уӕд гаджидау та цы у? — бафӕрсынц афтӕ дӕр. Ирон цины фынг ӕрмӕст гуыбыны домӕнтӕн нӕу, фӕлӕ у зонды, монцы, кады ӕмӕ рады ӕнкъарӕнтӕ схъауӕн дӕр. Уыцы уаг дзы куы нӕ уа, уӕд фынг зӕрдӕйыл нӕ сӕмбӕлы, нӕ йыл сахады, фырнозт ӕмӕ хӕрдӕй та сӕр фӕриссы, буар ӕлдыгьы уагьдау вӕййы. Гъе уымӕ гӕсгӕ ӕгъдауӕй фида-уы. Ӕгьдауыл та йӕ ӕвӕрынц, гуыбыныл фӕстӕмӕ хӕцгӕйӕ, рӕсугъд сидтытӕ, нуазӕны аккаг чи у уазӕгӕй, хионӕй, уы-донӕн кад скӕнын. Нуазӕнӕй хуыздӕр ӕгьдау нӕй ирон фынгыл.Йӕ кад, йӕ нысан стыр у. Хуымӕтӕджы нӕ фӕзӕгъынц, ирон адӕм-мӕ ордентӕ ӕмӕ майдантӕ нӕ уыд, уыдоны бӕсты сгуыхт адӕймӕгтӕн куывды ӕмӕ чындзӕхсӕвы бирӕ дзыллӕйы цур лӕвӕрдтой Кады нуазӕн. Нуазӕнау кадджын у Гаджидау дӕр. Рӕсугъд фынгыл ӕй рауадзынц намысджын адӕймаджы кӕнӕ хорз уазӕджы, цытджын уазӕджы цӕрӕнбоны тыххӕй. Гаджидау у иу адӕймаджы, кӕнӕ уазджыты скадджын кӕ-ныны тыххӕй сӕрмагонд сидт. Фӕлӕ разыны ахӕм хистӕр, Гаджидауы кад чи ӕрдӕлӕмӕ кӕны. Куыдӕй? Цы сидтытӕ кӕна, уый нӕ фӕзоны ӕмӕ хъӕуа-нӕ хъӕуа фынджы бад-ты алкӕй цӕрӕнбоны тыххӕй дӕр гаджидӕуттӕ фӕуадзы. Хуымӕтӕджы нӕм нӕ баззад ахӕм ныхас: «Цы гаджидӕуттӕ уадзут?» Ома, ӕгӕр бирӕ цӕмӕн бадут, дӕ цӕрӕнбон, мӕ цӕрӕнбоны сидтытӕ цы кӕнут? Ирон фынджы ӕгьдау цӕмӕн халут? Гаджидауы тыххӕй мӕ хъуыды бафидар кӕндзынӕн Плиты Грисы кадӕг «Гаджидау»-ӕй скъуыддзагӕй: Мах, фӕлтӕрд ӕфсӕддон адӕм, А фӕрныг хӕдзары бадӕм Ныр — нӕ Уӕлахизы бон. Кӕд фынгыл нӕ зонын дзурын, Ӕз уӕддӕр дзырды бар курын, Хъуамӕ гаджидау зӕгьон Ӕмӕ гаджидау та цавӕр, Йе цы хуызы, йе кӕуыл? Раздӕр ахӕм уыдис уавӕр, Ӕмӕ бадыс ды фынгыл Йе чындзӕхсӕвы, йе хисты, Йе хуымӕтӕджы хуынды, Йе кӕхцгӕнӕны дӕу исты Гаджидау зӕгьын фӕнды — Алкӕддӕр хъӕуа-нӕ хъӕуа, Кувын дӕм цӕуа, нӕ цӕуа, — Хъуамӕ зӕдты нӕмттӕ ды Мысай кадджындӕр куывды. Ӕз ныр уыдоныл нӕ дзурын, — Иу хуымӕтӕджы зӕххон: Уый ӕппӕлын дӕр нӕ домы, Ӕмӕ уымӕн ӕз йӕ номыл Хъуамӕ гаджидау зӕгъон. Ӕмӕ дарддӕр райхалы кадӕджы мидис, йӕ сӕйраг архайӕг Мырза Гаджидауы аккаг цӕмӕй у, уый. Бадӕнтӕ ӕмӕ донӕскъӕфӕнтӕ «Дӕ арӕзт къӕлиндары Бадӕнтӕ Донӕскъӕфӕнты фӕстӕмӕ цӕмӕн ахастай? Бадӕнтӕ хъуамӕ раздӕр уой», — зӕгьынц сӕ фиппаинӕгтӕ чидӕртӕ. Бадӕнтӕ ӕмӕ Донӕскъӕфӕнтӕ кӕрӕдзимӕ ницы бар дарынц. Бадӕнтӕ сты ног марды фӕдыл сыгъдӕг ирон ӕгь-дау. Вӕййынц Ногбоны хӕдфӕстӕ хуыцаубонӕй къуырисӕ-ры ӕхсӕвы райсоммӕ. Ногбон та ирон адӕм кодтой уырысы Ногбоны, ома, 14 январы кӕнӕ йӕ хӕдфӕстӕ цыппӕрӕмы. Донӕскъӕфӕнтӕ сты чырыстон бӕрӕгбон, баст сты, Иуан Дзуарӕфтауӕг Чырыстийыл Иорданы цӕугӕдоны донӕй куы саргьуыдта, уыцы бонимӕ, ома, 19 январимӕ. Ӕмӕ ӕдзухдӕр вӕййынц 19 январы. Гъе уыцы уаг ӕмӕ ӕгъдаумӕ гӕсгӕ та 2008 азы дӕр Донӕскъӕфӕнтӕ Бадӕнтӕй уыдысты раздӕр. Уырысы Ногбон уыд 14 январы — къуырисӕры, Донӕскъӕфӕнтӕ — 19 январы — сабаты, Бадӕнтӕ — 20-21 январы. Раст нӕ кӕнынц иуӕй-иу адӕймӕгтӕ, бӕрӕгбӕттӕм иу азы цӕстӕй кӕй кӕсынц, уымӕй. Иу та Джеоргуыба йӕ райгуырӕн боны кӕнын кодта, ӕз, дам, 60 азы размӕ Джеоргуыбайы ӕх-сӕвы, 17 ноябры райгуырдтӕн. Уал азмӕ Уастырджимӕ кувӕн къуыри йӕ райдайӕн цал хатты аивта, уал хорзы уӕ алкӕй-дӕр уӕд. Къуырийы ӕмӕ мӕйы бонтӕ азӕй-азмӕ дӕр ивынц, уӕлдайдӕр та, алы цыппӕрӕм азы дӕр даргъдӕргонд аз куы вӕййы, уӕд. Зианы фынгыл нуазӕн дӕттын не ‘мбӕлд Адӕм фӕрсынц, дызӕрдыг кӕнынц, зианы фынгыл Ар-фӕйы нуазӕн куыд дӕтгӕ у ӕмӕ кӕмӕ? Стӕй зианы кӕндты нуазӕн дӕттын куы не ‘мбӕлы, уӕд Арфӕйы нуазӕн куыдӕй фӕзынд? Зианӕн йӕ ном йӕ уӕлӕ ис, адӕймаджы зӕрдӕ дзы рисгӕ кӕны, йӕ ныфс — сӕтгӕ, йӕ хъару — цудгӕ. Уӕлдайдӕр, адӕймаджы зиан куы ӕрцӕуы, уӕд. Уымӕй уӕззаудӕр зиан нӕй. Донивылды, зӕххӕнкьуысты, лӕсӕны, зӕйӕрцыды, хӕд-зарӕркалды, фӕндаджы бӕллӕхы хуымӕтӕджы нӕ фыццаг фарст нӕ вӕййы: «Адӕймаджы зиан дзы ӕрцыд?» «Нӕ» — куы фӕзӕгъынц, уӕд фӕсабырдӕр вӕййӕм. Уымӕн, ӕмӕ мулк ссаргӕ у, адӕймаджы баивӕн нӕй, адӕймаджы цардӕй зынаргъдӕр зӕххыл ницы ис. Йӕ амард уӕззау хабар у, уӕлдай зындӕр та — йӕ бинонтӕн. Цалдӕр боны раздӕр ма сӕ ӕн-гом бинонтӕй чи уыд, иумӕ цӕрыны тӕрхӕттӕ кӕимӕ код-той, уый мӕлӕт ӕнусмӕ ахаста сау мӕрмӕ. Уый сӕм никуы-уал бахуддзӕн, сдзурдзӕн, сӕ уӕлхъус никуыуал ӕрлӕудзӕн. Йӕ ацыд зӕрдӕ скъуыдтытӕ кӕны, цӕстытыл цӕссыг нӕ хус кӕны. Уыцы «нал уыдзӕны» ныхмӕ фӕлӕууӕн нӕй, ӕнцон бауромӕн нӕу, ӕмӕ ирон адӕм дӕр мӕрдджыны фарсмӕ уы-мӕн ӕрбалӕууынц. Йӕ рисӕй, йӕ зынӕй йын сӕхимӕ айсынц, фӕлӕ йын йӕ уӕз нӕ фӕкъаддӕр вӕййы, нӕ ахуыр кӕны, йӕ бинонтӕй иу кӕй фӕхъуыд, царды уыцы рӕстдзинадыл. Ӕмӕ йын ӕй адӕм сӕ митӕй, ӕгъдӕутты фӕрцы уырнын кӕнынц. Уыдонӕй иу у Арфӕйынуазӕны ӕгъдау. Раздӕр-иу, мард кӕуыл ӕрцыд, уыдон йӕ ныгӕнӕн боны агъоммӕ сӕ артдзӕсты арт нӕ кодтой. Абоны хуызӕн мӕрдӕх-сӕвӕртӕ нӕ кодтой, ӕмӕ-иу зианджын йӕ дзыхмӕ къӕбӕр ӕмӕ дон йеддӕмӕ ницы схаста, йӕ уӕлтӕрхӕг ӕвӕрд мардӕн рухсытӕ нӕ кодта. Йӕ ныгӕнӕн бон-иу ӕм бадты хистӕртӕ фынгмӕ фӕдзырдтой, арфӕ-иу ын ракодтой, йӕ мардыл тынг кӕй фӕрыст, хорз ӕгьдӕуттӕ йын кӕй скодта, ӕмӕ йын-иу ныфсы, цардфӕразон ныхӕстӕ фӕкодтой. Стӕй-иу ын йӕ мардӕн сӕхи цур рухсаг зӕгьын кодтой. Фыццаг хатт! Уый стыр зын хабар у мӕрдджынӕн, фӕлӕ адӕмы фарн тыхджын кӕй у, уый зыдтой хистӕртӕ ӕмӕ йын уый фӕрцы йӕ ног уавӕр ӕмбарын кодтой. Адӕмы ӕфсарм бирӕ у, ӕмӕ-иу уый фӕстӕ мӕрдджын, фы-дызгъӕлы хай рахӕсгӕйӕ, йӕ хорз сыхаджы арфӕйы ныха-симӕ дыууӕ кӕнӕ цыппар нуазӕны радта фынджы хистӕртӕм. Ууыл-иу ӕгъдау ахицӕн. Ныр ӕгӕр кӕнӕм: мӕрдӕхсӕвӕры сыхӕгтӕ нӕ, фӕлӕ ӕр-цӕуӕг адӕмы, стӕй мӕрдджыны дӕр ма ӕрбадын кӕнӕм. Ӕмӕ рухсаджы рӕгъытӕ фӕкӕнӕм. Ныгӕнӕн бон зианджыны фын-гмӕ дыууӕ хатты нал цӕуын кӕнӕм, фӕлӕ... Уыцы-иу цыдӕй йьш рухсаг дӕр зӕгьын кӕнӕм, ӕмӕ йӕ Арфӕйы нуазӕн дӕр радты. Уый, чи зоны, растдӕр у. Фӕлӕ Арфӕйы нуазӕн бадты адӕмӕн алкӕмӕндӕр нуазгӕ у? Зианджын йӕ хорз сыхагимӕ хистӕрты раз куы ӕрлӕууы, ӕмӕ йӕ номӕй сыхаг хистӕртӕн арфӕ куы ракӕны, стӕй сыхы фыццаг ӕмӕ дыккаг — ӕрцӕуӕг адӕмы хистӕрмӕ ну-азӕнтӕ куы радтынц, уӕд сын уыдон се ‘гьдау скӕнынц. Стӕй фынджы хистӕр нуазӕн радты ӕртыккаг хистӕрмӕ — зианд-жын мыггаджы хистӕрмӕ ӕмӕ, сӕ уӕлхъус чи ӕрбалӕууы, уыдонӕн се ‘ппӕтмӕ дӕр. Мыггаджы хистӕр арфӕ ракӕны ӕппӕт мӕрддзыгой адӕмӕн: сыхбӕстӕн, ӕрцӕуӕг адӕмӕн, фыдӕбонгӕнджытӕн. Йӕ фӕстӕ иннӕтӕ дӕр, стӕй мардӕн рухсаг фӕзӕгъынц. Ӕмӕ ӕгьдау хъуамӕ ууыл ахицӕн уа. Арфӕйы нуазӕнӕй рӕгь кӕнын не ‘мбӕлы. Ӕгӕр ницӕмӕй бӕззы. Уастырджимӕ кувӕн къуыри Алы бӕрӕгбон дӕр адӕмы цардӕй равзӕргӕ у. Цӕуылдӕриддӕр ӕнцой кӕны, уыдон сты адӕмы удыхъӕд, зонд, ӕрхъуыдыдзинад, гӕрзарм, зӕрдӕргьӕвддзинад. Йӕ бӕрӕгбон чи куыд кӕны, уый дзурӕг у йӕ культурӕйыл, йӕ тырнындзинӕдтыл. Афӕдзы дӕргьы ирон адӕммӕ бирӕ алыхуызон бӕрӕгбӕттӕ вӕййы. Уыдонӕн сӕ кадджындӕр ӕмӕ дзаджджындӕртӕй иу у Уастырджимӕ кувӕн кьуыри — Джеоргуыба. Вӕййы, фӕззыгон хъӕууонхӕдзарадон куыстытӕ куы фӕвӕййынц, адӕм сӕ быдырты, цӕхӕрадӕтты тыллӕг куы бафснайынц, сӕ фосӕн зымӕгиуат куы ӕрцӕттӕ кӕнынц, куы сӕ бабиноныг кӕнынц, уӕд. Хъӕууон фӕллойгӕнӕг сӕдыхст, йӕ фыдӕбон бӕлвырд фӕкъаддӕр, ӕмӕ йын фадат фӕвӕййы йӕ зӕд ӕмӕ дуаджы ном ссарынӕн, йӕ афӕдзы фӕллойӕ куывдты, чынд-зӕхсӕвты бадынӕн, йӕ фӕллад суадзынӕн. Ӕмӕ фӕззӕджы бӕркӕдтӕй дзаг вӕййы йӕ фынг. Уыцы бӕркӕдтӕй ивылы горӕтӕгты фынгтӕм дӕр. Гъе уымӕ гӕсгӕ Джеоргуыба нымад у дзаджджындӕр бӕрӕгбоныл. Фылдӕр хатт ноябры фӕстаг къуыри райдайы ӕмӕ къуыри ахӕссы. Уыимӕ йе ‘рвитӕн бон дӕр хъуамӕ уа ноябры. Бӕрӕгбон декабрмӕ нӕ хизы. Ноябры мӕй иронау хуыйны Джеоргуыбайы мӕй, стӕй ма Чындзӕх-сӕвты мӕй дӕр. Раздӕр-иу алчидӕр тырныдта бӕркадджын фӕззӕджы — ацы мӕй йӕ фыртӕн ус ракурынмӕ, хъӕздыг чындзӕхсӕв скӕнынмӕ ӕмӕ-иу фидыды рӕстӕг чызджы бинон-тимӕ баныхас кодтой ацы мӕймӕ. Ӕмӕ йӕ рахуыдтой Чынд-зӕхсӕвты мӕй дӕр. Йӕ хӕд фӕстӕ ралӕууы зымӕг. Хистӕртӕ хуымӕтӕджы нӕ фӕзӕгьынц «Джеоргуыба мын зӕгъ, ӕмӕ дын зымӕг зӕгъон». Хуыцаубоны йӕ райдайынц, галтӕ чи фергӕвды, уыдон. Уыцы бон хонгӕ дӕр кӕнынц Галӕргӕвдӕн хуыцаубон. Афтӕ адихтӕ кӕнынц ӕртӕ ӕртӕдзы-хоны къухӕй, ӕмӕ сӕ рауайы 9 дихы Къуырисӕры та фыскусӕрттӕ фӕкӕнынц. Изӕрӕй вӕййы Уастырджимӕ кувӕн ӕхсӕв. Уӕд райдайы Уастырджимӕ кувӕн къуыри. Дыккаг хуыцаубоны вӕййы Уастырджийыл хи фӕдзӕхсӕн бон, ӕмӕ уый хӕдфӕстӕ къуырисӕры изӕрӕй — йӕ ӕрвитӕн ӕхсӕв. Къуырийы дӕргьы ирон адӕм фӕбадынц бӕрӕгбоны фынгтыл, сӕ кадджын уазджытӕ вӕййынц, немӕ иннӕ адӕмтӕй хӕларӕй чи цӕры, не ‘гъдӕуттӕ йӕ зӕрдӕмӕ чи айста, не ‘взаг нын чи ӕмбары.уыдон дӕр. Фӕкувынц Стыр Хуыцаумӕ, Сыгъзӕрин Уастырджимӕ. Зӕгььпщ, къуырийы дӕргьы, дам, Ирыстоныл, ирон адӕ-мыл фӕуары Хуыцауы хӕрзтӕ Къуырисӕры, йӕ ӕрвитӕн ӕх-сӕвы та атӕхы йӕ базырджын бӕхыл Хуыцауы размӕ. Ӕмӕ ма, дам, ӕртӕ касты фӕстӕмӕ фӕкӕны, йӕ рифтаджы ма Хуыцауы хӕрзтӕй цы аззайы, уыдон дӕр уӕд ракалы Ирыстонмӕ. Йӕ ӕрвитӕн ӕхсӕвы кувӕг лӕг уыцы хӕрзтӕй дӕр фӕкуры йӕ бинонтӕн, бадты адӕмӕн. Сӕ сӕйрагдӕртӕ сты: дуне са быр уӕд, ӕнӕниз ӕмӕ ӕнӕфыдбылыз цард. Джеоргуыба рагон ирон бӕрӕгбон кӕй у, уый бӕрӕг у, адӕмон сфӕлдыстады дӕр ыл кӕй ӕмбӕлӕм, уымӕй. Фӕлӕ дзы Уастырджимӕ кувгӕйӕ, йӕ номыл гуырдзиаг ӕвзаджы, стӕй чырыстон дины тӕваг бӕлвырдӕй зыны. Ном Джеоргуыба конд у чырыстон дины сыгьдӕг уд — ӕрыгон хӕстон лӕг Георги ӕмӕ гуырдзиаг дзырд оба — бӕрӕгбонӕй. Ома, Джеорг (Георг) уыба (оба) — Джеоргуыба — Джеоры бӕрӕгбон. Бӕрӕг у, чырыстон дин Ирыстоны цы гуырдзиӕгтӕ — дины лӕгтӕ парахат кодтой, уыдон зӕрдиагӕй кӕй бакуыстой. Уаз Георгийы номимӕ йӕ бабастой. Кӕд раздӕр ӕмӕ ныр дӕр ирӕттӕм ацы бӕрӕгбон Уастырджиимӕ баст уыд ӕмӕ у, уӕд къухы бафтыд, йе ‘цӕг ном ын цӕмӕй ферох кодтаиккой, уый. Уӕддӕр бӕрӕгбоны фынгыл дыккаг сидт вӕййы Уастырджийы номыл, ӕртыккаг та — бӕрӕгбоны фӕдыл. Иннӕ сидтыты дӕр кувӕг лӕг ӕнӕмӕнг ары Уастырджийы ном. Уымӕй, табу йын кӕнгӕйӕ, куры йӕ куринӕггӕ, уымӕй агуры ӕххуыс иннӕ зӕдтӕ ӕмӕ дауджыты ном аргӕйӕ. Джеоргуыбайы зӕдтӕ ӕмӕ дауджытӕм чи фӕкувы, уый та рӕдийы. Уымӕн ӕмӕ бӕрӕг-бон у Уастырджимӕ кувӕн къуыри, ӕмӕ кувын дӕр хъӕуы ӕрмӕстдӕр — Уастырджимӕ. Иннӕ зӕдтӕ ӕмӕ дауджытӕ йӕм ницы бар дарынц. Уый бӕрӕгбон у, ӕмӕ йӕ бӕрӕгбоны йе ‘ргом тынгдӕр раздахы йӕ кувӕг адӕммӕ. Стыр Хуыцаумӕ дӕр кувӕм, уымӕн ӕмӕ дунескӕнӕг у, уый сфӕлдыста адӕмы, зӕдты ӕмӕ дауджыты дӕр. Суанг ма мард дӕр уый бар у, ӕмӕ йӕ зианы фынгыл ууыл фӕдзӕхсӕм. Ууыл фӕдзӕхсӕм бинон-ты ӕмӕ бадты адӕмы дӕр. Уастырджийы фӕлгонц нӕ ахуыргӕндтӕ баиу кодтой скиф-ты фыдӕл Таргитайимӕ. Уымӕй, дам, сӕ равзӕрд нымайынц скифтӕ, ӕмӕ, куы амард, уӕд Хуыцау цурмӕ ацыд, - фыссы историйы фыд Геродот. Куывтой йӕм нӕ рагфыдӕлтӕ скифтӕ. Сӕ нӕмттӕ Таргитай ӕмӕ Уастырджи дӕр сты иу: Тарги+тай ӕмӕ Уаз+тарги. Таргитайы тай у рагон бердзенаг дзырдты кӕрон, Уастырджийы та разӕфтуан уаз ирон дины амоны уӕларвон, кӕй у, уый. Уастырджи ирон адӕмы уырнынадмӕ гӕсгӕ зӕдтӕй у, Иунӕг Стыр Хуыцаумӕ ӕппӕты ӕввахсдӕр чи лӕууы, ахӕм. Уымӕн Хуыцауы хӕдзары дуар ӕдзухдӕр у том. Зӕхмӕ, ирон адӕммӕ дӕр, ратӕхы Хуыцауы разӕй, йӕ хӕрзтӕ сын рахӕс-сы, Хуыцау ӕмӕ ирон адӕмы ‘хсӕн у дыууӕрдӕм минӕвар. Ирыстоны зӕххыл кӕмыты ӕрбадт, уыцы бынӕттӕ ирон адӕмӕн систы кувӕндӕттӕ. Афтӕ равзӕрдысты Хетӕджы, Къобы, Дзывгъисы, Рекомы, Джеры, Хурхоры, Дыгуры, Ныхасы ӕмӕ ӕндӕр рӕтты Уастырджийы кувӕндӕттӕ. Байаты зындгонд Гаппойы рагон ракуывды хуымӕтӕджы афтӕ загьд нӕй: «О, Иры Уастырджи, баххуыс кӕн! Бызыбын — дӕ рындзылбадӕн, Дзывгьисы кувӕндон — дӕ бонасадӕн, Ломисы рагъыл — дӕ бӕхбӕттӕн». Ирон адӕм ӕй фырбуцӕй хонынц «Сыгьзӕрин Уастырджи», «Хъӕбатыр Уастырджи», «Зӕринбазыр Уастырджи». Кӕнынц ыл зарджытӕ. Сылгой-мӕгтӕ йын йӕ ном нӕ дзурынц, хонынц ӕй «Лӕгты дзуар». Уастырджийы фӕлгонц ирон адӕймаджы цӕстытыл ауайы урс — цъӕх бӕхыл бадгӕйӕ, бӕрзонд, бӕзӕрхыг, аив фӕлыст, урсзачъе мидбылхудгӕ ас нӕлгоймаджы хуызы. Афтӕмӕй ӕвдыст цӕуы адӕмон сфӕлдыстады, стӕй нывкӕныны аивады дӕр. Уый бады уӕларвы, у Хуыцауы размӕгуыр адӕмы сӕрылхӕцӕг, ирон адӕм ыл фӕдзӕхсынц сӕ кӕстӕрты, хӕстонты, бӕлццӕтты, рынчынты, сӕхи, сӕ хорз хъуыддӕгтӕ. Афӕдзы дӕргъы Уастырджимӕ кувӕн бӕрӕгбӕттӕ бирӕ хӕттыты вӕййынц. Уӕлдӕр ранымад кувӕндӕтты йын йӕ ном табугӕнгӕ, нымдгӕнгӕ иумӕйагӕй ссарынц. Джеоргуыбайыта йӕм фӕкувынц къуырийы дӕргьы ӕппӕтӕй дӕр: сӕ иумӕйаг куывдты ӕмӕ хицӕн хӕдзӕртты. Ирон адӕм ын йӕ ном фӕарынц дзаг фынггы уӕлхъус, сӕ хорз сыхӕгтимӕ, иннӕ адӕмыхӕттытӕй хӕлар ӕмӕ уарзонӕй кӕимӕ цӕрынц, уыдонимӕ. Уый арфӕйаг хъуыддаг у, ӕмӕ-иу бацархайын фӕхъӕуы, цӕмӕй алцыдӕр ӕгъдауыл ӕмӕ фӕзминаг уа. Бӕрӕгбонӕн йӕ ном йӕ уӕлӕ ис — иннӕ бонтӕй хицӕн кӕны, бӕрӕг дары. Ацы бонты хъуамӕ алы ирон дӕр бӕрӕг дара йе ‘гъдау, йе сныхас ӕмӕ дзаумайы кондӕй дӕр. Уастырджийы куывды ӕгьуызӕй, ома, чъизи кӕнӕ спортивон уӕлӕдарӕсы, ӕнӕдастӕй бадын, ӕнӕуаг дзыхӕй дзурын нӕ фӕтчы. Уыцы уагӕй йӕхи чи февдисы, уый иуӕй нымд нӕ кӕны бӕрӕгбонӕй, иннӕмӕй та ницӕмӕ дары, кӕй хӕдзары ис, стӕй иу фынгыл кӕимӕ бады, уыдоны. Хистӕртӕ сӕ кӕстӕртӕн ӕрвылбон дӕр, уӕлдайдӕр та бӕрӕгбоны, ӕгьдау ӕмӕ фӕтк ирдӕй куы фӕзынынц, уӕд хъуамӕ уой фӕзминаг. Бӕрӕгбоны фарны ӕгьдау сын хъуамӕ ӕмбарын кӕной хъуыддагӕй ӕмӕ ныхасӕй. Ирон бӕрӕгбон, уӕлдайдӕр та Джеоргуыба бануазын ӕмӕ бахӕрыны тыххӕй кӕй нӕу, фӕлӕ ирон зӕрдӕйы парахатдзинад ӕмӕ хӕрзӕгьдау равдисыны тыххӕй. Бӕрӕгбоны расыг фӕуын, кӕнӕ нозтдзуан знлын худинаг кӕй у, уый. Кӕстӕртӕ алцыдӕр фиппайынц ӕмӕ ахӕм адӕймаг сӕ цӕсты сӕгад вӕййы, ӕрвонгӕй дӕр ын йӕ ныхасӕн аргъ нал фӕкӕнынц. Кӕстӕртӕн фӕзминаг «егъдау равдисын, фыдӕлты фарн сыл бафтауын у алы хистӕры хӕс дӕр. Ӕмӕ ма ноджы иу курдиат: уӕхи-иу бахизут карз нозтӕй. Къуырийы дӕргьы нӕ алчидӕр бирӕ хъуыддӕгты бахауы, ӕмӕ дзы ӕгьдау хъуамӕ уа фылдӕр, нозт та — къаддӕр. Уымӕй бахъахъхъӕндзыстут уе ‘нӕниздзинад ӕмӕ уӕ бинонты ӕнцойдзинад. Джеоргуыбайы хуызӕн бӕрӕгбӕттӕ иу кӕнынц адӕмы, фарн сын ӕфтауынц сӕ удтыл, фидардӕр кӕнынц нӕ фыдӕлты ӕгъдӕуттӕ. Уыдон та семӕ хӕссынц ирон ӕвзаджы рӕсугъд зӕл, йӕ хъомыс ын кӕнынц фылдӕр. Мыггаджы хистӕры бынат Цард фӕстаг азты афтӕ фӕивта ӕмӕ дзы бирӕтӕ цӕрын нал фӕразынц. Уый фыдӕй хистӕры цӕрӕнбонтӕ цыбырдӕр кӕ-нынц, фӕсивӕд фӕндӕгты фыдбылызты ӕмӕ алы низты азарӕй мӕлынц. Зиӕнттӕ афтӕ сарӕх сты, ӕмӕ цины дӕр нӕ уаг йӕ бынаты нал вӕййы, зианы ӕмӕ цины ӕгъдӕуттӕ кӕрӕдзийӕ фӕхицӕн кӕнын нын фӕзын вӕййы. Афтӕмӕй та алыхуызон сты, алыхуызон сты сӕ мидис ӕмӕ сӕ нысан дӕр. Фӕлӕ дзы уӕддӕр ныдздзӕгьӕлтӕ вӕййӕм. Зианы фынгыл ӕрцӕуӕг адӕмы ӕмӕ мыггаджы хистӕртӕ кӕм хъуамӕ бадой, уый хорз зонӕм, фӕлӕ мыггаджы хистӕрӕн цины ӕртыккаг нӕ, фӕлӕ дыккаг бынаты бадгӕ у, ӕмӕ йӕ уым ӕгъдау дӕттын кӕй хъӕудзӕн, ууыл арӕх сдызӕрдыг вӕййынц. Ӕгъдау та ахӕм: хистӕр фыццаг сидты бар хъуамӕ уымӕн радта, ӕмӕ уый мыггаджы номӕй бадты адӕмӕн арфӕ ракӕна, сӕ циндзинады сӕ фарсмӕ кӕй сты ӕмӕ йыл кӕй цин кӕнынц, уый тыххӕй. Ӕртыккӕг хистӕр та фӕстӕдӕр уазджыты номӕй расиды гад-жидау фысымты цӕрӕнбоны тыххӕй. Зианы фынгыл мыггаджы хистӕр бады галиуӕрдыгӕй, уымӕй ӕвдисы галиудзинад - зиан сыл кӕй ӕрцыд, уый. Цины фынгыл мыггаджы хистӕр бады рахиз фарс, рахизӕрдӕм - хорз хъуыддаг сыл кӕй ӕрцыд, уый тыххӕй. Стӕй чызгӕрвысты фынджы хистӕры фӕстӕ мыггаджы номӕй сӕ чызджы рӕствӕндагыл уый бафтауы. Чындзхасты та чындзӕн йӕ амонды тыххӕй арфӕ ракӕны. Бинонты номӕй фынгмӕ нуазӕн куы рахӕссынц уӕд, зианы ӕмӕ цины дӕр, мыггаджы хистӕры фарсмӕ ӕрлӕууынц, йемӕ баиу вӕййынц. Хӕсты быдырӕй чи нал сыздӕхт... Фыдыбӕстӕйы Стыр хӕсты хӕдфӕстӕ, ирон адӕм сӕ ӕдзард хӕстонтӕй сӕ мӕгуыры бон бӕлвырд куы нӕма зыдтой, уӕд дӕр зӕрдӕйӕ ӕнкьардтой фыдбылызы уаг. Ӕмӕ уӕд нӕ куырыхон хистӕртӕм равзӕрд, тыгьды быдыры ӕбӕрӕгӕй чи фесӕфт, уыдонӕн ног мӕрдты хӕрнӕджы фынгтыл рухс кӕны-ны хъуыды. Ома дзы ирон адӕмӕй ӕбӕрӕгӕй чи бабын, ӕмӕ афтӕмӕй хист дӕр кӕмӕн нӕма скодтой, уадон ӕнӕрхъудыйӕ ма баззайой, мӕрдты ӕгъдауӕй сӕ раз афтид ма уа. Уӕдӕй фӕстӕмӕ сын алы хӕрнӕджы дӕр лӕугӕйӕ сӕ ном ссарынц, рухсаг сын фӕзӕгъынц. Уый нӕ, фӕлӕ ма сӕм бафтауынц Хъарман-Сындзыхъӕуы донласт скъоладзауты, Арвыкомы фӕндаджы фыдбылызы, гуырдзыйы ӕмӕ мӕхъӕлы фыдгӕнӕг ӕрдонгтимӕ хӕстыты, Стыр базары срӕмыгъды, Хъолайы цъи-тийы зӕй-лӕсӕны бын, Беслӕны фыццӕгӕм скъолайы знад-жы къухӕй чи фӕмард, уыдоны: зӕрондӕй, ӕрыгонӕй, сы-вӕллонӕй. Марды ном ӕрымысын хӕрзаудӕнмӕ цӕуы, цард мидисджын ӕмӕ тыхджындӕр кӕны, фӕлӕ сын цымӕ алы хӕрнӕджы дӕр рухсаг зӕгьын фӕхъӕуы? Хӕсты фӕстӕ нӕ курыхон хистӕртӕ ацы рӕгьыл хъуыды кӕнгӕйӕ сагъӕс код-той, хӕсты чи фӕмард, афтӕмӕй ӕбӕрӕгӕй сӕфтыл нымад чи уыд ӕмӕ уый фыдӕй рухсаджы хъӕстӕ чи нӕма фӕци, уыцы ӕдзард хӕстонтыл. Ныр уыдонӕн, стӕмтӕй фӕстӕмӕ, хистытӕ фӕкодтой. Уӕдӕ уӕлдӕр цы бӕллӕхтӕ ранымадтон. уыдоны чи фӕмард, царӕфтыд дзы чи баци, уыцы сывӕллӕт-тӕ, скъоладзаутӕ, хӕстонтӕ ӕмӕ иннӕ адӕмӕй дӕр алкӕмӕн дӕр йӕ марды ӕгьдӕуттӕ ӕмӕ кӕндтӕ конд ӕрцыдысты, ис-кӕй марды фынджы бӕркадӕй рухсагхъуаг нал сты. Ссарын ма сын фӕхъӕуы ӕрмӕст дӕр сӕ ном, лӕугӕйӕ, рухсаг нӕ зӕгьгӕйӕ. Тарскӕйаг Багаты Хрийӕн йӕ фырт Черменыхъӕуы фарсмӕ сӕ колхозы быдыры фӕмард, минӕ йыл схӕцыд. Хъӕбулы рис зын бауромӕн у, ӕмӕ йын йӕ алы кӕнд дӕр уый тыххӕй, йӕ фадат куыд амыдта, уымӕй ӕххӕстдӕрӕй кодта. Фӕлӕ, дам, мӕм иу ӕхсӕв фыны рацыд ӕмӕ мын афтӕ куы зӕгьид, хист ма мын скӕн мӕхицӕн, хист, зӕгьгӕ, фынгыл цы ӕрӕвӕрут, уый иннӕ мӕрдтӕн дӕр куы ныххӕлар кӕнут. Ацу ӕмӕ дӕ зӕрдӕ ма фӕриссӕд, ахӕм фыны фӕстӕ ӕмӕ дӕ мардӕн йӕ фӕндон ма сӕххӕст кӕн. Йӕ фыны фӕстӕ, йӕ фыртӕн сӕрма-гонд хист скодта Хри (Христофор) дӕр. Ӕмӕ уӕдӕй фӕстӕмӕ зианы фынгыл хӕсты быдырӕй чи нал сыздӕхт, уыдоны тых-хӕй рӕгьы рухсаг нал кӕны. Лӕугӕйӕ сын сӕ ном ссары. Ӕмӕ тынг раст кӕны. Зианы фынгыл кувгӕ нӕ кӕнынц Ирон адӕймаджы уырнынады ӕппӕт дӕр ис Стыр Хуыцауы бӕрны, ӕппӕт аразӕг дӕр у уый. Йе ‘ххуысгӕнджытӕ та сты зӕдтӕ ӕмӕ дауджытӕ. Хуыцау сфӕлдыста адӕймаджы ӕмӕ йӕ удыгас, йӕ мӕлӕт дӕр аразгӕ сты уымӕй. Уымӕ гӕсгӕ йыл ӕдзухдӕр нӕхи фӕдзӕхсӕм.Фӕдзӕхсӕм ыл, исчи нӕ куы амӕлы, уӕд уый дӕр. Кувгӕ нӕ, фӕлӕ йыл ӕй фӕдзӕх-сӕм. Зианы фынгыл кувгӕ нӕ кӕнӕм, зӕдтӕ ӕмӕ дауджыты ном дӕр нӕ арӕм. Бинонты, ӕрцӕуӕг адӕмы, сыхӕгты ӕмӕ кӕстӕрты Стыр Хуыцауылбафӕдзӕхсӕм. Рухсаг фӕзӕгъӕм мардӕн, ӕмӕ, йӕхӕдӕг рухсаг кӕмӕн кодта, цы мӕрдтыл фӕрыст уыдонӕн. Зӕдтӕй ӕрмӕст бахатӕм Мыкалгабырмӕ. Уый у фыдбылызсафӕг ӕмӕ бӕркад ӕфтауӕг. Йӕ хъомыс Мӕрдты бӕстӕмӕ дӕр хӕццӕ кӕны. Уыцы хъару нӕй Хоры Уацилла ӕмӕ Фосы Фӕлвӕрамӕ.Уыдонӕй фӕиппӕрд вӕййы мард, ӕмӕ уӕд Мыкалгабыртӕй ракурӕм: афӕдзӕй-афӕдзмӕ мардӕн цы ныххӕлар кӕнынц, уыдон ын зымӕг сӕлгӕ куыд нӕ кӕной, сӕрд - ӕмбигӕ, стӕй сын сӕ бӕркад йӕ разы фыл-дӕрӕй фылдӕр куыд кӕной. Рахиз ӕмӕ галиу Ирон адӕммӕ рахиз ӕмӕ галиу ӕрмӕст дыууӕ фарсы нӕ амонынц, фӕлӕ ма сын ис уырнынады мидис дӕр. Зӕгъӕм, хорзы тыххӕй алцыдӕр кӕнӕм рахизӕрдӕм. Къухылхӕцӕг ног чындзӕн йӕ ныййарджыты хӕдзары рахӕцы йӕ рахиз къу-хыл, дыууӕ раны дӕр ӕй фынджы хистӕрты размӕ бакӕны сӕ рахизӕрдӕм, Сафайы рӕхысы алыварс-иу ӕй ӕртӕ хатты ӕрзилын кодтой рахизӕрдӕм, йӕ хыз ын хызисӕг сисы Сӕр-зӕды хӕцъил - тырысагонд ын йӕ сӕры алыварс ӕртӕ хаттӕ рахизӕрдӕм куы ӕрзилы, уӕд. Цины фынгыл Хуыцау ӕмӕ йе сконд зӕдты, дауджыты ном арӕм кусартӕн йӕ рахиз базыг ӕмӕ рахиз ӕртӕ фӕрскӕй, кувӕндонмӕ дӕр ын хӕссӕм йӕ рахиз ӕртӕ фӕрсчы, фынгыл ын йӕ рахиз хъус дарӕм гомӕй, цӕмӕй амона рахиз - хорз хъуыддаг. Нины фынгмӕ нуазӕн хӕссӕм рахиз фарсмӕ. Ног хӕдзармӕ, фатермӕ, уазӕг йӕ фы-сымтӕм бахизы рахиз кьахӕй, дзабыр раздӕр скӕнӕм рахиз къахыл, фембӕлгӕйӕ исӕм кӕрӕдзийы рахиз къухтӕ. Рахиз ӕрфыг дӕ хӕры - хорзмӕ дын цӕуы, галиу - ӕвзӕрмӕ. Галиу амоны ӕнамонд, фыдох, фыдӕх, маст, ӕнӕрастдзи-над, фӕхъӕуын. Хуымӕтӕджы нӕм нӕй дзырдтӕ: галиузонд, галиудзинад, галиуад. Фыдуаг сывӕллонӕй дӕр ма фӕзӕгьӕм галиу у, схъӕр ыл кӕнӕм, галиу ма кӕн, зӕгьгӕ. Бӕллӕхы куы бахауӕм, уӕд фӕзӕгьӕм: «Мӕнӕ мыл мӕ хъысмӕт гали-уӕрдӕм куыд разылд!». Адӕймаджы фӕхъуыд дӕр нымайӕм галиудзинадыл. Уымӕ гӕсгӕ йе ‘гьдӕуттӕ дӕр арӕзт цӕуынц галиуӕрдӕм: мӕрдадзы устытӕ бадынц йӕ чырыны рахиз фарс, цӕмӕй йӕ галиуварс уа гом, ӕмӕйӕм мӕрддзыгой адӕм къухӕвӕрынмӕ цӕуой галиуварсмӕ, ӕвдиса галиудзинад. Йӕ хӕрнӕджы фынгыл дӕр гом у кусарты сӕры галиу хъус. Мӕрд-джынтӕ арфӕйы нуазӕн куы рахӕссынц, уӕд ӕрлӕууынц галиуварс, фынгыл мыггаджы хистӕры фӕстӕ ӕмӕ уыйимӕ баиу вӕййынц. Дыууиссӕдзӕм бон кӕдӕй нымайгӕ у? Мардӕн йӕ дыууиссӕдзӕм бон кӕдӕй нымайгӕ у: йӕ мӕлӕн бонӕй, ӕви йӕ ныгӕнӕн бонӕй? Ӕз дӕуӕй хистӕр дӕн, фӕлӕ йӕ мӕ зонд нал ахсы, сдызӕрдыг дӕн, — ӕрбад-зырдта мӕм мӕ хорз зонгӕ. Цард ахӕм у, ӕмӕ йыл адӕймаг цин дӕр кӕны ӕмӕ дзы тыхсгӕ дӕр скӕны. Уымӕн ӕмӕ дзы тыхсинаг хъуыддӕггӕ бирӕ ис. Тыхст адӕймаг та йӕ сабыр зондыл нал вӕййы, йӕ хъуыдыты арф бацӕуын ӕй нал фӕуадзы цардыл мӕт. Ӕмӕ ис-тӕуыл дызӕрдыг кӕнгӕйӕ, фӕрсын уымӕн хорз у. Мӕ рагон зонгӕ дӕр уыцы уавӕры уыд. Ахӕм уавӕры фыст динтыл хӕст адӕм сӕ чингуытӕм ӕркӕсынц. Мах та у ал фӕрсӕм кӕрӕдзи. Кӕй зӕгъын ӕй хъӕуы, мардӕн йӕ дыууиссӕдзӕм бон ны-майгӕ у йӕ амӕлӕн бонӕй. Адӕймагӕн уӕд аскъуыйы йӕ уд йӕ буарӕй. Удӕскъуыд фӕу, — ахӕм ӕлгьыст дӕр ма нӕм ис. Кӕнӕ йӕ уд систа дӕр фӕзӕгьынц ӕмӕ уӕд ахицӕн вӕййы цардӕй. Йӕ ныгӕнӕн бон мардӕн алы адӕмтӕм вӕййы алы бонты. Ирон адӕм ӕй ныгӕнынц ӕртыккаг бон, пысылмӕттӕ боны фыццаг ӕмбисы куы амӕла, уӕд уыцы бон дӕр. Гуырдзы, стӕй уыдонмӕ гӕсгӕ Гуырдзыстоны чи цӕры, уыцы ирӕттӕ дӕр хатт сӕ марды уӕлӕуыл къуырийӕ фылдӕр дӕр фӕда-рынц. Ӕмӕ йын уӕд йӕ дыууиссӕдзӕм бон йӕ ныгӕнӕн бонӕй куыд хъуамӕ нымайой? Динон уырнынадмӕ гӕсгӕ, дам, мардӕн йӕ уд дыууиссӕдз боны нӕдӕр мӕрдтимӕ вӕййы, нӕдӕр — удӕгӕстимӕ, дыууиссӕдз боны дыууӕты ӕхсӕн ӕнцой нӕ фӕзоны. Дыууиссӕдзӕм боны мӕрдтыл бафты ӕмӕ ӕрӕнцайы. Уыцы бон ын мысӕн бон дӕр уымӕн скӕнынц. Афӕдзы фӕстӕ та зӕронд мӕрдтимӕ нымад ӕрцӕуы. Ӕмӕ, дам, ын йӕ афӕдзы кӕнд йӕ боны нӕ хъӕуы кӕнын, хъыг, дам, ын вӕййы, цы мыл батагъд кодтой, зӕгъгӕ. Гъе уымӕ гӕсгӕ алчидӕр фӕтырны йӕ марды афӕдзы кӕнд чысыл фӕстӕдӕрмӕ аргьӕвынмӕ. Худ исгӕ у кувӕндоны Марды уӕлхъус йӕ ныгӕнӕн бон радзурынмӕ алчи йӕ ныфс нӕ хӕссы. Зын у, зӕрдӕ уынгӕг кӕны ӕмӕ цы зӕгъын фӕхъӕуы, уыдон зонд нал фӕахсы. Ноджы ма дзурӕджы фӕтыхсын кӕнынц иуварсӕй кӕсӕг адӕмы дзолгьо-молгьо ӕмӕ ӕнӕразыдзинады цӕстӕнгас. О, фӕлӕ ныхасгӕнджытӕй иутӕ сӕ худтӕ куы сисынц, иннӕтӕ та — нӕ. Уӕд уый афтӕ цӕмӕн у? Куыд растдӕр у? — бафӕрсынц. Ирон адӕммӕ худ исгӕ у кувӕндоны бын, стӕй кувгӕйӕ. Иронӕн йе стырдӕр ӕнкъарӕн ӕвдисы ахӕм ныхас: «Худа-истӕй дӕ разы зоныгыл лӕууын». Ома, уый бӕрц дын аргъ кӕнын, аргьуц, нымд дӕ кӕнын ӕмӕ дын Хуыцауӕн, зӕдӕн исӕгау мӕ худ систон, стӕй ӕрзоныгыл кодтон. Зианы ӕгьдау ӕндӕр у, фыдохы ӕнкъарӕнтӕ ӕвдисгӕйӕ нӕ дзаумайы конд дӕр ӕндӕр вӕййы. Сылгоймагӕн ӕнӕ сӕрбӕттӕн, гом цонгӕй, нӕлгоймаджы хӕлафы цӕуын не ‘мбӕлы. Ӕнӕ худӕй ӕмӕ цы-бырцонг хӕдоны мардмӕ цӕуын не ‘мбӕлы нӕлгоймагӕн дӕр. Ӕгьдау домы: зианджьгаӕй дӕрддзӕфма ацу, хъӕрӕй ма ныхас кӕн, дӕхи хъӕлдзӕг ма дар. Зианджыны фарсмӕ балӕу-уынмӕ ӕрбацыдтӕ ӕмӕ йын йӕ хъыг ӕнкъар. Уый февдисы нӕ дзаумайы хуыз ӕмӕ конд дӕр. Уӕд табӕты (чырыны) раз, марды галиуварс сӕры ӕрдыгӕй ӕрлӕугӕйӕ ныхасгӕнӕг йӕ худ цӕмӕн хъуамӕ сиса! Нӕ фы-дӕлтӕ Ныхасы уынаффӕ ӕмӕ фӕндон зӕгъыны рӕстӕджы дӕр сӕ худтӕ нӕ истой. Ӕнӕ худӕй уынджы рацӕуын хистӕр-тӕн нӕ, фӕлӕ фӕсивӕдӕн дӕр худинаг уыд. Нӕлгоймаджы худ ӕмӕ сылгоймаджы кӕлмӕрзӕны фарн уыд. Кӕлмӕрзӕн дыууӕ туджджыны фидауын кодта. Худ та нӕлгоймаджы сӕры кад уӕлдӕрмӕ иста. Хистӕры худы фарн уыд, сывӕллоны дӕр ӕм ӕвналын нӕ уагьтой. Хӕдзары бӕрзонд ран ӕвӕрд уыд. Худ ӕгьдауы исгӕ у: кувгӕйӕ ӕмӕ кувӕндоны бын. Стӕй хӕдзары, фынгыл ӕмӕ, исты кусгӕйӕ, куы дӕ хъыгдара, уӕд. Зианы марды уӕлхъус, стӕй фынгыл дӕр нӕлгоймагӕн худ исын нӕ хъӕуы. Уый дӕр бӕрӕг кӕны адӕм фыдохы уагыл кӕй сты, ӕгъдауы сӕрты ахизын сӕ хъуыдыйы кӕрон дӕр кӕй нӕй, зианджыны рис сӕ зӕрдӕтӕм кӕй айстой ӕмӕ йемӕ кӕй хъыг кӕнынц.Йӕ худ нӕ иста бӕхфӕлдисӕг дӕр. Уый бӕрӕг у Тугъанты Махарбеджы нывтӕй дӕр. Мах муртакк адӕм не стӕм! Адӕммӕ иудзинад нӕ уыд, кӕрӕдзийы хъӕр не ‘мбӕрстой, сӕ ныхас кӕрӕдзиуыл нӕ бадт... Ӕмӕ уӕд сӕ зондджындӕр-тӕ алы рӕтты алы динтӕ ӕрхъуыды кодтой. Уыцы хъуыды сӕм фӕзынд нӕлгоймаг ӕмӕ сылгоймаджы уарзондзинады фӕлтӕрддзинадӕй, ног къай кӕрӕдзиуыл куыд тынг иузӕр-дион вӕййынц: ныхасӕй нӕ, фӕлӕ цӕстӕнгасӕй дӕр кӕрӕд-зийы куыд арф фенкъарынц, уымӕй. Фӕлӕ адӕм абоны онг, уарзондзинад цы у, уый кӕронмӕ куыд нӕ рахатыдтой, афтӕ нӕма базыдтой, Хуыцау чи у, уый дӕр. Хуыцау иу у, Дунесфӕлдисӕг, ӕппӕтыл дӕр ӕххӕссы, ӕппӕт дӕр ис йӕ дӕлбар, йӕ бархъомысы бын, ӕппӕт дӕр у йӕ бон. Къостайы загьдау: «Иу — Хуыцау! Хуыцауы динӕй арвмӕ хауы дур». Хуыцау иу у, динтӕ та — бирӕ. Ӕмӕ дзы алы адӕм дӕр агуры Хуыцауы рӕстдзинад, йӕ аудындзинад, царды ад ӕмӕ хӕлар зӕрдӕйы уаг. Динтӕй иннӕты дӕлджинӕг чи кӕны, уый дин нӕу, фӕлӕ Хуыцауы фыдӕх агурӕгау, адӕмты кӕрӕдзиуыл ардауыны фӕрӕз. Уӕлдӕр ӕй загьтон, динтӕ равзӕрдысты Стыр Хуыцауы аудындзинад ӕмӕ адӕмты зӕрдӕйы хорзӕй, ӕмӕ дзы иу дӕр фауинаг нӕу. Уыцы ӕууӕл адӕмӕн рохгӕнинаг нӕу. Фӕлӕ уӕддӕр фӕзыны зыгьуыммӕ зондыл хӕст адӕймӕгтӕ, фауын йеддӕмӕ хорз зӕгъын йӕ цӕст кӕмӕн нӕ уарзы, ахӕмтӕ. Адӕмы раст зондахаст змӕнтынц, адӕммӕ кӕрӕдзимӕ фы-дӕх ӕвзӕрын кӕнынц алы ӕфсӕнттӕ ӕмӕ ӕрымысӕггаг хъуыдытӕй. Иуӕй-иу раст ӕмӕ ӕргом хъуыддӕгтыл дызӕр-дыг кӕнын кӕнынц ирӕтты дӕр. Мах, стӕй нӕ фыдӕлтӕ дӕр бӕлӕстӕм, къӕдзӕхтӕм, дуртӕм, стӕй цӕрӕгойты фӕлгонцтӕм куы нӕ куывтой, уӕд нӕ сауджынтӕ ӕмӕ иуӕй-иу ахуыргӕндтӕ муртакк адӕм — язычниктӕ цӕмӕн хонынц? Дунескӕнӕг Иунӕг Хуыцаумӕ куы куывтой нӕ фыдӕлтӕ, стӕй мах дӕр нӕ удӕгасы ӕмӕ нӕ марды ууыл куы фӕдзӕхсӕм! — мӕстджынӕй рауайы ахӕм ныхас ирӕтты ӕхсӕн. Ӕмӕ раст у сӕ мӕтаг, сбӕлвырдгӕнинаг хъынцъым. «Язычество — термин, введенный в оборот богословами монотеистических религий и служивший для обозначения религиозных верований, обрядов и праздников, выработанных на протяжении многовековой истории развития человечества до появления монотеизма», — фыст ис 1983 азы уагьд «Атеистон дзырдуат»-ы. Монотеизм та «Фӕсарӕйнаг дзырдты дзырдуат»-ы амынд цӕуы: «единобожье, религия, признающая единого бога». Ома, Иунӕг Хуыцауыл ӕууӕндӕг дин, Иунӕг Хуыцауӕн табу кӕ-нын. Нӕ рагфыдӕлтӕ та Дунескӕнӕг Иунӕг Хуыцаумӕ ку-вын кӕд райдыдтой, уый ахуыргӕндтӕ дӕр нӕма сбӕрӕг код-той. Афтӕ раджы уыд! Ӕмӕ йӕ иуӕй-иутӕ дызӕрдыджы дӕр уымӕн ӕппарынц. Фӕлӕ махмӕ ӕрхӕццӕ уыцы миниуӕг, сӕ фарн, сӕ фӕзминаг ӕгьдӕуттимӕ. Мах дӕр кувӕм, табу кӕнӕм Дунескӕнӕг Иунӕг Стыр Хуыцауӕн, сӕхи язычник-тӕ — муртакк чи нӕ хоны, уыцы адӕмтау. Иудейӕгтӕ йӕм кувынц синагогӕйы, чырыстӕттӕ — аргъуаны, пысылмӕттӕ — мӕзджыты. Мах та — кувӕндӕтты, чындзӕхсӕвты, куывдты, бӕрӕгбӕтты, хуыцаубонты нӕ хӕдзӕртты, нӕхи, нӕ кӕстӕр-ты йыл фӕдзӕхсӕм. Уымӕй нӕ кувӕндӕттӕ сты ӕппӕты сыгъдӕгдӕр уӕлвонгдӕр рӕтты: хӕхты рындзтыл, къӕдзӕхрӕ-бынты, ӕнӕвнӕлд хъӕды къохты, хъӕуты аивдӕр бынӕтты. Йӕ ном ын арӕм ӕргом ӕртыгай ӕртӕдзыхонтӕй, ӕртыгай хӕ-бизджынтӕй. Лӕугӕйӕ, худаистӕй, сыгъдӕг хъуыдытӕ ӕмӕ зӕрдӕхӕларӕй. Хуыцауимӕ нӕ кувӕг лӕг, нӕ алчидӕр ныхас кӕны комкоммӕ, йӕ разы йӕ тӕригьӕдтӕ нӕ дзуры, фӕлӕ йын табу кӕны, йӕхи, йӕ кӕстӕрты йыл фӕдзӕхсы. Уым ӕй нӕдӕр раввины, нӕдӕр сауджыны, нӕдӕр моллойы сӕр хъӕуы. Нӕдӕр йӕ зоныгыл лӕууы, нӕдӕр — йӕ цыппӕртыл. Фӕлӕ йӕм лӕугӕйӕ худаистӕй хӕрдмӕ кӕсгӕйӕ кувы ӕр-гом, рӕдау, таучел зӕрдӕйы уагӕй: «О, Стыр Хуыцау, табу де стырдзинадӕн! Дунескӕнӕг дӕ, мах дӕр дунемӕ ды радтай, ӕмӕ нӕ дӕ хорзӕх уӕд. Кӕд дӕ разы истӕмӕй рӕдийӕм, уӕд нын ӕй ӕнӕзонӕджы хатыр бакӕн. Зӕдтӕ ӕмӕ дауд-жыты дӕр ды сфӕлдыстай, дӕ бар сыл цӕуы ӕмӕ нын уыдон дӕр нӕ цардӕн ахъазгӕнӕг куыд уой, хӕрам тыхтӕй нӕ куыд хъахъхъӕной, уыцы арфӕ дӕр нын дӕ цӕст бауарзӕд». Мах ирайнаг, ариаг адӕм стӕм, ууыл дзурӕг сты не ‘взаг, не ‘гъдӕуттӕ, нӕ дин, нӕ фыдӕлты ном алан ӕмӕ нӕхи ном ир дӕр. Ӕмӕ, ӕвӕццӕгӕн, уыцы адӕмты историйы агурын хъӕуы, иу Хуыцаумӕ кувӕг кӕд систӕм, уый. 1897 азы уагъд Ф.А. Брокгауз ӕмӕ И.А. Ефроны «Энциклопедион дзырдуат»-ы ирон ӕвзаджы, ирӕтты тыххӕй егъау ӕрмӕг ис. Уым фыст ис: «Осетинский язык принадлежит к иранской ветви индо-европейской семьи языков. Между всеми живыми иранскими языками осетинский отличӕтся наибольшей архаичностью в фонетике, отчасти морфологией, что привлекӕт к нему особое внимание лингвистов*. Ацы хъуыдыйыл ахуыргӕндтӕ фидар рагӕй хӕцынц. Уыцы хуызы не ‘гъдӕуттӕ, нӕ уырнынӕдтӕ ӕмӕ адӕмон сфӕлдыстад дӕр абарст куы ӕрцыдаиккой ирайнаг адӕммӕ, цалынмӕ пысылмон дин нӕ райстой, уӕдмӕ цы дин, ӕгьдӕуттӕ ӕмӕ фольклор уыдис, уыдонимӕ. Абон дӕр ма Ногбон бӕрӕг кӕнынц, уалдзӕджы бон ӕмӕ ӕхсӕв куы сӕ-миас вӕййынц, уӕд. Нӕ фыдӕлтӕ йӕ цы афон бӕрӕг кодтой, уӕд. Сӕхи ариаг дин лӕууы хӕлар ӕмӕ хӕрам тыхты тохыл. Махмӕ дӕр нӕ дины ис хӕлар ӕмӕ хӕрам тыхтӕ. Ирон адӕй-маг хӕлар тыхтыл фӕдзӕхсы йӕхи, кувы сӕм. Хӕрам тыхтӕй хизы йӕхи, цӕмӕй йӕм ма фӕтӕрк кӕной, уый тыххӕй сын кӕны былдауӕн. Ариаг дин тынг рагон дин у. Йӕ тӕваг ӕрхӕццӕ махмӕ дӕр. Ӕвӕццӕгӕн ма ирайнаг адӕмтӕ иу куы уыдысты, уӕд равзӕрд. Уӕд райдыдтой Иунӕг Хуыцаумӕ кувын. Адӕммӕ йын йӕ хорз хъуыдытӕ ӕмӕ хорз хъуыддӕгтӕ бирӕвӕрсыгӕй: куывдтытӕ ӕмӕ арфӕты хуызы чи рахаста ӕмӕ ныффидар код-та, уый уыд Заратустрӕ. Рагон бердзенӕгты хъуыдымӕ гӕсгӕ, уый цард уыдонӕй ӕхсӕз мин азы размӕ. Уый фӕдыл ахуыр-гӕндтӕм ис алыхуызон хъуыдытӕ: иутӕ зӕгъынц.зӕгъгӕ, цард нӕ азнымады размӕ XV ӕнусы, иннӕтӕ та — VI ӕнусы. Заратустрӕ цы ног диныл ныххӕцыд ӕмӕ адӕмы цӕсты кӕй скадджын кодта, уый Европӕйы хонынц Зороастризм. Уый тыххӕй 1989 азы уагъд чиныг «Словарь античности»-йы (не-мыцаг ӕвзагӕй тӕлмацгонд) загъд ис: «Зороастризм выражал позитивитское миропонимание, присущее крестьянской культуре. Зороастризм стал государственной религией империи Сасанидов и оказал влияние на иудаизм, христианство, гностиков и другие эллинистические системы. Для греков Зороастр (бердзенӕгтӕ афтӕ хуыдтой Заратустрӕйы) был образцом великого мудреца, мага и философа». Заратустрӕ адӕмы Ӕртӕ хӕбизджыны фынгыл лыгтӕгондӕй ӕхсӕн скадджын зӕрондӕй, йӕ ныхас Стыр Хуыцауы ныхасау хызт сӕ зӕрдӕтӕм, ӕмӕ кӕд йӕ номы кӕроны дӕр стыр уы-мӕн ис. Ӕнӕхъӕнӕй та амоны: Заратустрӕ — зӕронд у стыр. Ома, йӕ зонд, йӕ хъуыддаг у стыр. Хуыцауы дӕр Стыр куы хонӕм. Йӕ номы дзырд «зӕронд» кӕй ис, уыцы хъуыдыйыл хӕст сты иуӕй-иу ахуыргӕндтӕ. Гъе афтӕ абон махыл — ирӕттыл, ном муртакк чи ӕрбаппа-ры, уыдоны динтыл дӕр ма хорзӕрдӕм куы фӕзынд нӕ ариаг дунеӕмбарынад. Дунескӕнӕг Иунӕг Стыр Хуыцауы йе сфӕл-дисӕг чи хоны, уый муртакк ницы хуызы у! Нӕ кувӕндӕт-тӕ йӕм ӕввахсдӕр — уӕлвонгдӕр рӕтты дӕр уымӕн аразӕм, ӕмӕ нын уыцы бынӕттӕ систы табуйаг. Мах никӕй динон уырнынад дӕлдӕр кӕнӕм, Хуыцау иу у, ӕмӕ йӕм чи куыд табу кӕны, кӕм ӕмӕ цавӕр уавӕрты кувы, уый алы адӕмӕн дӕр у йӕхи хъуыддаг. Хуыцау иу у, ис уӕларвы, ӕмӕ йӕм алы адӕм дӕр гӕр-дынц сӕхи фӕндаг. Алчидӕр ӕм йӕ фыдӕлты къахвӕндагыл цӕуы. Ӕндӕр адӕмы цӕттӕ фӕндагмӕ дзы чи барӕдийы, уый дзӕгъӕл фысӕй уӕлдай нӕу. Кӕд ыл цы бӕллӕх ӕрцӕудзӕн, уый зын зӕгьӕн у. Бӕлвырд у иу хъуыддаг, йӕ фыдӕлтӕй кӕй фӕиппӕрд, уый. Кувӕг лӕг Кувгӕалчидӕркӕны, суангХуыцауыл, динылчинӕӕууӕнды, уыдон дӕр сӕхи, сӕ хорз хъуыддаджы райдайӕнуӕларвонтыл ма бафӕдзӕхсой, уый зын бауырнӕн у, стӕй, кӕд ахӕмтӕ ис, уӕддӕр — тынг стӕмтӕ. О, фӕлӕ бӕрӕгбоны, чындзӕхсӕвы, чызгӕрвысты, ноггуырды куывды, райгуырӕнбоны, бӕлццоны, рынчыны фынгыл та ӕртӕ чъирийӕ чи хъуамӕ скува? Чи сарӕхса, уый, ӕви кувӕг лӕгмӕ ӕндӕр домӕнтӕй кӕсынц ирон адӕм? Кувӕг лӕг дзуарылӕгау у бӕрнджын ӕмӕ уазджын. Алчи дзуарылӕгӕн куыд нӕ бӕззы, афтӕ — кувӕг лӕгӕн дӕр. Дзыхӕй ӕмӕ удыхъӕдӕй чъизи чи у, ӕвзӕрдзыхӕй чи дзуры, ӕнӕуаг митӕ чи кӕны, адӕмы хъыджы чи бацыд, давӕг ӕмӕ марӕг чи у, йӕ ныхасыл ӕууӕнк кӕмӕн нӕй, адӕмы чи сайы, уыдонӕн сӕ кувын нӕдӕр Стыр Хуыцаумӕ хъуысы, нӕдӕр йе сконд зӕдтӕ ӕмӕ дауджытӕм. Ахӕмтӕн раджы дӕр ӕмӕ ныр дӕр йӕ ӕртӕ чъирийы ничи скувын кӕндзӕн. Кувӕг лӕг хъуамӕ уа сыгьдӕг удӕй, буарӕй ӕмӕ уӕлӕдарӕсӕй дӕр. Йӕ зӕрдӕйы хӕрамдзинад хъуамӕ ма уа, йӕ зонд адӕмы ӕхсӕн тауа хӕлар ӕмӕ уарзондзинады ӕнкъарӕнтӕ, уа рӕсугьд хъуыдытыл хӕст. Уӕлдайдӕр та — кувгӕ-кувын. Цы дзуры, ууыл йӕхӕдӕг фидарӕй ӕууӕнда. Афтӕмӕй, ӕрмӕст афтӕмӕй исынц Иунӕг Стыр Хуыцау, зӕдтӕ ӕмӕ дауджытӕ адӕймаджы куывд. Дзуарылӕг, Кувӕг лӕг — сӕ ном сӕ уӕлӕ ис — нӕлгоймӕгтӕ хъуамӕ уой. Фӕлӕ сылгоймаг дӕр вӕййы кувӕг. Хи хӕдзары! Бинонты хистӕр нӕлгоймаджы фӕстӕ куы баззайы, уӕд. Ӕрмӕст Ногбоны ӕхсӕвы ӕмӕ Бынаты бардуаджы фӕдыл фынджы уӕлхъус. Уӕд дӕр фыццаг ракуывд бакӕны кӕстӕр нӕлгоймӕгтӕй искӕй бар. Ахӕм у ирон ӕгъдау, нӕ фыдӕлты фӕтк. Сылгоймаг кувӕгӕй нӕ Хуыцау бахизӕд — уыд ӕмӕ у абон дӕр нӕ арфӕ кӕрӕдзийӕн. Уымӕн ӕмӕ нӕлгоймагу бинонты, хӕдзарвӕндаджы бындур, бындар, мыггаг аразӕг. Ӕмӕ, ӕнӕлӕг хӕдзар дӕр уыцы арфӕмӕ йӕхи ивазгӕйӕ, нымд дзы кӕнгӕйӕ, бӕрӕгбоны йын йӕ ӕртӕ чъирийӕ чи скувдзӕн, ахӕм хорз ӕмӕ ӕфсармджын лӕг йӕ сыхӕгты ӕхсӕн йӕхинымӕры рагацау фӕагуры. Ахӕм курдиатӕн нӕ зӕгьын не ‘мбӕлы. Кувӕг лӕг у фынджы хистӕр, йӕ хӕс вӕййы фынгӕн, бинонтӕн ӕгьдау радтын. Бӕрнон хъуыддаджы балӕууын ӕнцон нӕу. Гъе уымӕ гӕсгӕ йын бинонтӕ раздӕр фехъусын кӕнынц, бахатынц ӕм. Уый дӕр ӕгьдау у. Ӕгьдау та талф-тулфы митӕ нӕ быхсы, уӕззау зонд домы. Фынджы хистӕрыл бирӕ хӕстӕ ӕвӕрд ис, ӕмӕ сӕ ӕххӕст кӕны дыккаг ӕмӕ ӕртыккаг хистӕримӕ. Уӕлдайдӕр фыццаг ӕртӕ сидты фӕстӕ. Уыдоны та сты Стыр Хуыцауы, Уастырджи ӕмӕ цины фынг кӕй, цӕй фӕдыл у, уыдоны номыл. Уыдон фӕстӕ сидтытӕ ӕмӕ ӕгъдӕуттӕ хистӕрӕй домынц сфӕлдыстадон хъуыды. Фӕлӕ иуӕй-иу хистӕрты фыццаг ӕртӕ сидтыл дӕр ныггӕлиртӕ вӕййынц. Уӕлдайдӕр, фынгыл уӕлдӕр хицӕуттӕй исчи куы фӕбады, уӕд. Цы хуызы йын козбау ракӕной, уый нал фӕзонынц ӕмӕ ма, дам, ахӕм цаутӕ дӕр уыд, адӕм сӕ дисӕн дзурынц, дыккаг сидт Уастырджийы тыххӕй нӕ, фӕлӕ хицауы цӕрӕнбонӕн кӕд ракодтой. Ахӕм хистӕр кувӕг лӕг фынгмӕ уадзинаг дӕр нӕу. Марды уӕлхъус цы ӕмӕ куыд дзурӕм? Афӕстаг азты адӕм афтӕ арӕх мӕлынц, ӕмӕ сын фаг ӕгъдау радтыныл дӕр нал ӕххӕссӕм. Раздӕр-иу хъӕуы къуырийы дӕргъы иу зианмӕ цӕуын бахъуыд, ныр та стыр хъӕуты бон ӕртӕ зианы дӕр вӕййы. Ӕмӕ хъӕбӕрзӕрдӕ кӕнын райдыдтам, мардыл кӕуын, хъарӕг кӕнын фӕкъаддӕр. Уӕдӕ раныхасгӕнджытӕм дӕр бирӕ хъусӕг нал вӕййы. Устытӕ, нӕлгоймӕгтӕ къордтӕ-къордтӕй фӕлӕууынц ӕмӕ сӕ хъӕр ныхасӕй иннӕты дӕр хъусын нӕ фӕуадзынц. Иннӕмӕй та дзурджытӕ сӕ ныхӕстӕ ӕгӕр нӕ ныддӕргьвӕтин кӕнынц? — ис ахӕм фарст дӕр. Раздӕр-иу мӕрддзыгой адӕм дзырдтой марды тыххӕй: «Судзаггаг уыд, бирӕ цӕссыг ахаста». Цӕссыг та цӕмӕн хъӕуы марды? Йӕ мӕрдон фӕндаг, дам, ын дзӕнӕтмӕ рухс фӕкӕны!» Царды мӕлӕтӕй ӕгьатырдӕр ницы ис, ӕмӕ, адӕймаджы куы айсы, йӕ уд ын удхӕссӕг куы ахӕссы, уӕд ма уымӕй ӕвирхъаудӕр хъуыддаг цы уа! Уӕлдайдӕр цардӕй ӕрыгон куы ахицӕн вӕййы, йӕ ад ын чи нӕма банкъардта, йӕ фӕндтӕ ӕмӕ зӕрдӕйы тӕрхӕттӕ ӕххӕст кӕнын чи нӕма райдыдта, ахӕм. Зын бауромӕн у суинаг кӕстӕры хъыг, ныййарӕджы рис, хо, ӕфсымӕры, хӕлары, хорз сыхаджы фӕхъуыд. Зӕрдӕ фӕйнӕрдӕм фӕркгай фӕцӕйтоны. Цӕссыг у мастӕн йӕ хос, ӕмӕ мардыл фӕкӕуын, цӕссыг ыл фӕкалын кӕнынц хъарӕггӕнаг устытӕ. Цӕмӕй зӕрдӕйы тыппыртӕ цӕссыгимӕ рацӕуой, ӕмӕ адӕймагӕн йӕхицӕн мацы уа, уый тыххӕй. Мардӕн раздахӕн нал ис, фӕлӕ удыгӕстыл хъуыды кӕнын хъӕуы. Ӕцӕг ын йӕ фӕстаг фӕндаг, мӕрдон фӕндаг цӕмӕй аивдӕр, ӕгъдауыл уа, ууыл бацархайынц хиуӕттӕ, сыхбӕстӕ, ӕрцӕуӕг адӕм. Нӕ дуг фӕлдурӕджджын дуг у, ӕхцайы азарӕй адӕм кӕрӕдзимӕ топпы кӕсӕнӕй кӕсынц, чи дзы кӕцӕй цы ратона, ууыл архайы. Зӕххон нӕ, фӕлӕ нын уӕлдӕфон фӕндӕгтӕ дӕр нал фаг кӕнынц, пайдайы фӕдыл цӕугӕйӕ. Адӕм кӕрӕдзийӕн сныхас дӕр нал барынц. Уый сӕхи аххос нӕу. Рӕстӕджы, царды уавӕрты. Сӕ дирижертӕ та сты ӕхцаджынтӕ, йӕхи фыдӕбонӕй чи нӕ ахъӕздыг, фӕлӕ — давӕггаг, исӕггаг, сайӕггаг мулкӕй. Уыдон сты, сомӕн аргь кӕнын чи нӕ зоны, ахӕмтӕ. Уыдон фӕзмгӕйӕ, фӕрынчын сты иннӕтӕ дӕр, афтӕмӕй сӕ гӕнӕнтӕ та ӕндӕртӕ сты. Ӕмӕ мӕсты кӕнынц, сагьӕсы бахауынц, талф-тулфӕй цӕрынц. Талф-тулф та цард нӕу. Йӕ ад банкъарынӕн дзы рӕстӕг ӕмӕ фадат дӕр нӕй. Талф-тулфы чи аварийы хауы, кӕуыл та зӕрдӕйы ӕмӕ сӕры магъзы низтӕ стых сты. Ӕмӕ мӕлынц зӕрондӕй-ӕрыгонӕй. Дуджы риссӕгтӕ бирӕ сты, ӕмӕ сын фӕразын хъӕуы. Мард дӕр ӕгьдауыл ӕвӕргӕ у. Кӕд ӕм ӕрцыдтӕ, уӕд уыцы дыууӕ сахаты бафӕраз дӕхиуыл фӕхӕцын, бафыдӕбон кӕн, — мардӕн хӕлар куыд уа, хӕрзмӕ дыл куыд ауда, афтӕ, байхъус марды уӕлхъус дзурджытӕм. Стӕй йӕ фӕдыл мардласӕн машинӕйы онг уӕддӕр ацу. Марды уӕлхъус зын дзурӕн у, уӕлдайдӕр, дӕ зӕрдӕ йыл тынг куы рисса, уӕд. Дзурджытӕ вӕййынц ӕртӕ-цыппар, ӕмӕ дзы алкӕмӕн дӕр йӕ хӕс бӕрӕг вӕййы. Сыхы номӕй чи дзуры, уый хъуамӕ радзура, сыхимӕ куыд цард, цы фӕд ныууагьта, уый. Афтӕ, кӕимӕ куыста, уый дӕр. Мыггаджы минӕвары хӕс у, мыггагӕй чи фӕхъуыд, уый се ‘хсӕн куыд нымад уыд, уый зӕгьын, стӕй сыхбӕстӕ, ӕрцӕуӕг адӕмӕн, фыдӕбонгӕнджытӕн арфӕ ракӕнын ӕмӕ марды йӕ фӕстаг фӕндагыл афӕндараст кӕнын. Адонӕн бирӕ рӕстӕг нӕ хъӕуы, бӕлвырд ныхӕстӕ куы кӕной, уӕд. Ӕмӕ уадз ӕмӕ дзурой, сӕ дзуринӕгтӕ цалынмӕ фӕуой, уӕдмӕ. Мардӕн уӕлӕуыл йӕ фӕстаг бон вӕййы, ӕмӕ, хорз ныхасы аккаг цӕмӕй уа, уыдон иууылдӕр зӕгъын фӕхъӕуы. Уыцы ныхӕстӕ уый нал фӕхъӕуынц, фӕлӕ сӕ, чи хъусы, уыдоны цард базонынӕн, хорз ӕмӕ ӕвзӕр кӕрӕдзийӕ хицӕн кӕнынӕн сты ахъаз. Фӕлӕ иуӕй-иу дзурджытӕй хатт мард ферох вӕййы, сӕхи равдисыныл фӕархайынц ӕмӕ дӕрдты ахӕцынц. Нӕхи Ирыстоны лыггӕнинаг фарстатыл нӕ, фӕлӕ дунейы хъуыддӕгтӕм дӕр бавналынц. Адӕмы сфӕлмӕцын, мард сӕгад кӕнынц сӕ дзӕгъӕл ныхасӕй. Уый, кӕй зӕгъын ӕй хъӕуы, раст нӕу. Ӕнӕгьдау ми у! Ӕмӕ ахӕмтӕн радзурыны бар хъуамӕ ма дӕттиккой. Мӕнмӕ раст нӕ кӕсы, чи ма зӕгьдзӕн, зӕгъгӕ, мӕрддзыгойы ӕхсӕн ма фӕстагмӕ радзурӕг куы фӕагурынц, уӕд уый дӕр. Дзуринаг чи уыд, уый йӕхи раздӕр бавдыстаид. Чи ма зӕгьдзӕн, афтӕдомдтой партион ӕмбырдты. Дзыккакъах вӕййы чызг! Ӕгъдау царды мидис у. Нӕ цард нын фыдӕлтыккон ӕгьдӕут-тӕ рӕсугьд ӕмӕ мидисджын кӕнынц. Фӕлӕ нын дзы иуты рох фӕкӕнын кодтой, иннӕты рӕстмӕ нал зонӕм ӕмӕ сӕм хъӕуа-нӕ хъӕуа ивддзинӕдтӕ хӕссӕм. Кӕцхгӕнӕнты фӕстӕ мын иу мӕ хорз зонгӕ мӕстджынӕй дзырдта: «Ай цӕмӕ ӕрцы-дыстӕм ӕмӕ нӕ фидӕн цы уыдзӕн? Нӕ адӕмы хъуыды кӕнын нал фӕнды ӕмӕ не ‘гъдӕуттӕ дӕр куыдфӕндыйӕ, цъӕррӕ-мыхстытӕй, аиппытимӕ кӕнынц. Кӕхц цы ноггуырдӕн кодтой мӕ мады ‘рвадӕлтӕ, уымӕн нытътъыстой йӕ къах дзыккайы. Ӕмӕ афтӕ кӕд фендӕуыд? Лӕппу дзыккакъах никуы фехъ-уыстон...» Раст уыд мӕ зонгӕйы хъынцъым. Цӕмӕн кӕнӕм ӕндӕр-хуызӕттӕ нӕ фыдӕлты рӕсугьд ӕмӕ хъуыдыджын ӕгъдӕут-тӕ? Фырты райгуырдмӕ бӕлгӕйӕ, мадӕлтӕ куывтой Мады зӕдмӕ. Мады-Майрӕммӕ, фыдӕлтӕ — Фыры дзуармӕ. Сӕ кувын хъуырыцъарӕй уыд ӕмӕ ныр дӕр вӕййы, фӕд-фӕдыл чызджытӕ кӕмӕн фӕгуыры, уыцы чындзӕн, йӕ бинонтӕн, йӕ цӕгатӕн. Ӕмӕ та йын чызг куы райгуыры, уӕд ма сӕ маст суадзынц ноггуырдӕн ахӕм арфӕйӕ: «Дӕ къах дзыккайы тъыст фӕуӕд!» Чызджы цӕгатӕн та: «Иннӕ хатт кӕхц хӕ-сджын куыд фӕуат, уый уын Хуыцауы цӕст бауарзӕд!» Раздӕр ӕмӕ ныр дӕр, кӕхцгӕнӕнты чызджы фӕстӕ лӕп-пу кӕмӕн райгуыры, уыцы бинонтӕ сфыцынц дзыкка, къу-сы йӕ ӕруазал кӕнынц, стӕй дзы, фынгыл хистӕртӕ ӕртӕ чъирийы куы скувынц, уӕд, фырты размӕ цы чызг райгуырд, уый къахвӕд сисынц. Куы райгуырд, уӕд ын цӕмӕ куывтой, уый — «Дӕ къах дзыккайы тылд фӕуӕд» ыл ӕрцыд ӕмӕ йӕ сӕххӕст кӕнынц. Ахӕм чызджы хонынц «Дзыккакъах». Мӕ мады кӕстӕр хотӕй иу дзыккакъах у — йӕ хӕдфӕстӕ лӕппу райгуырд. Мӕ мад - иу арӕх хъынцым кодта, дзыккайы йын йӕ къах чи атъыста, уыдонмӕ- иу загъд кодта, ногфых дзык-ка, дам, фаг не руазал кодтой ӕмӕ йын йӕ къах басыгътой. Дзыккакъах чызг амондджын адӕймагыл нымад у, йӕ къах хорз у, бинонтӕ цӕмӕ бӕллыдысты, уый сыл уый фӕрцы, уый амондӕй ӕрцыд, афтӕ нымад цӕуы. Кӕхцгӕнӕн ӕрмӕст лӕп-пуйы бӕрӕгбон нӕ вӕййы, фӕлӕ, кӕй фӕстӕ райгуырд, уыцы чызджы бӕрӕгбон дӕр. Ууыл дӕр фӕцин кӕнынц хуынд адӕм. Дзаг фынгтыл уымӕн дӕр фӕкувынц. Ӕмӕ йӕ уыцы ӕхсыз-гондзинадӕй, уыцы кад ӕмӕ рӕвдыдӕй цӕмӕн цух кӕнынц? Сӕ цӕст ын ӕй цӕуылнӕ уарзы? Уыцы цины ӕнкъарӕнтӕ дӕр лӕппуйӕн цӕмӕн дӕттынц иуӕй-иу ӕнӕмбаргӕ адӕм? Чызгӕн йӕ райгуырд ӕнӕуый дӕр ӕхсызгон куы нӕ вӕййы. Афтӕмӕй та зондджын адӕм афтӕ куы дзурынц «Чызджы райгуырд адӕ-мы фидӕны райгуырд у, лӕппуйы райгуырд та — фыдыбӕстӕ хъахъхъӕнӕджы райгуырд». Сӕ дыууӕ дӕр царды цӕджынд-зтӕ сты, сӕ дыууӕйӕ аразгӕ у адӕмы фидӕн. Маргьы дыууӕ базырау ахсджиаг сты. Ӕмӕ чызджы райгуырдӕн ирон адӕм кӕд лӕппуйы райгуырдау стыр кад нӕ кодтой, уӕддӕр ӕнӕрӕв-дыд, ӕнӕрхъуыдыйаг нӕ уыд. Йӕ авдӕнбӕттӕн, йӕ афӕдзы гуыл кадджын уыдысты. Уӕдӕ йыл-иу Рӕстӕйы бӕрӕгбоны ирон разгӕмттӕ куы скодтой ӕмӕ йын-иу хъазты ӕрлӕууыны бар куы радтой, уӕд та уымӕй амондджындӕр чи уыд! Ахӕм стыр ӕхсызгондзинад ӕрхӕссы, йӕ фӕстӕ лӕппу кӕмӕн райгуыры, уыцы чызгӕн, кӕхцгӕнӕнты йын йӕ къах дзыккайы кӕй фӕтъыссынц, уый. Ноггуырд лӕппу фылдӕр хатт бӕрӕгбоны цин ӕмбаргӕ дӕр нӕма бакӕны — хӕрзсаби вӕййы, чызг та ӕппӕт дӕр банкъары. Сабыр царды хӕцӕнгарзӕй цӕмӕн ӕхсынц? Ахӕм фарст дӕр сӕвзӕры ирон адӕммӕ. Уымӕн ӕмӕ афӕстаг рӕстӕг чындзӕхсӕвты дамбацайӕ гӕрӕхтӕ сарӕх сты. Уый фыдӕй ӕрцыдис бӕллӕхтӕ, суанг адӕймаджы мӕр-дтӕ дӕр. Нӕ фыдӕлтӕ сабыр царды топпӕй ӕхстой хурдалынджы ӕмӕ мӕйдалынджы. Уыцы ӕрдзон фӕзындтыты хъуыды кодтой хӕрам тыхтӕ хуры кӕнӕ мӕйы байсынвӕнд кӕй кӕнынц, ӕмӕ-иу хохаг тъӕпӕнсӕр хӕдзӕртты, мӕсгуыты сӕртӕй, уӕлвонг рӕттӕй топпытӕй ӕхсын райдыдтой. Уымӕй тӕрсын кодтой хурхорты ӕмӕ мӕйхорты. Нӕ фыдӕлтӕ дамбацатӕй ӕхстой чындзхӕсгӕйӕ. Уымӕй дӕр тӕрсын кодтой хӕрам тыхты, цӕмӕй ног чындзмӕ ӕввахс ма ӕрбацӕуой, ӕмӕ сӕ хӕрамӕй хызт уа. Чындзхӕсджытӕ ныр дӕр, фылдӕр къухылхӕцӕг, дамбацайӕ фехсынц фыр-буцӕн, фырхъалӕй. Цӕмӕн, уый не ‘мбаргӕйӕ. Ӕмӕ кӕд ӕгьдау кӕныс, уӕд ӕдасӕй, хӕрдмӕ ӕхсгӕйӕ. Раздӕр ӕх-сгӕйӕ топпы дзых хӕрдмӕ дардтой. Ныр дӕр афтӕ хъуамӕ уа, фӕлӕ бирӕуӕладзыгон хӕдзӕртты кӕрты уӕлӕмӕ ӕх-сьш дӕр ӕдас нал у. Ӕмӕ къӕрцхъусдӕр уӕвын хъӕуы. Дам-бацайӕ ӕхсӕг нуӕзтджын хъуамӕ ма уа. Уӕд фыдбылызӕй хызт уыдзыстӕм. Раздӕр топпӕй ӕхстой фырты райгуырды фӕдыл дӕр. Уы-мӕй иуӕй комы кӕнӕ хъӕуы цӕрджытӕн хъусын кодтой сӕ циндзинад, иннӕмӕй та — хӕрам тыхты тӕрсын кодтой, цӕмӕй ноггуырдӕн мацы ратых кӕной. Топпӕй ӕхста, йӕ усӕй-иу чи ахицӕн, уыцы лӕг дӕр. Уы-мӕй Хуыцауы, зӕдтӕ ӕмӕ дауджыты раз ӕвдыста йӕ рӕстдзи-над, йӕ усимӕ кӕй нал цӕры ӕмӕ кӕй нал бацӕрдзӕн, уый. Уымӕй адӕмы раз дӕр ӕвдыста йӕ усимӕ йӕ ахастдзинад. Раздӕр-иу марды номыл мысанмӕ ӕхсынӕй скодтой кад-гӕнӕн ерыстӕ. Мысан-иу цы даргь хъилыл бакодтой, уый хуы-дтой хъабахъ, милмӕ та-иу ӕрӕвӕрдтой чысыл фыййаг цъоз, кӕнӕ нымӕты гӕбаз, хъабахъыл-иу ӕй бӕрзонд ӕрфидар кодтой. Кадӕг «Тотрадз ӕмӕ Сослан»-ы загьд ис, зӕгъгӕ, Мӕрд-ты бӕсты Тотрадз ӕмӕ Сосланы хӕстмӕ ӕрӕмбырд уыдзысты: хъабахъ кӕмӕн уыд, уый йӕ хъабахъӕй кӕсдзӕн, цырт кӕмӕн уыд, уый — йӕ цыртӕй, дугь кӕмӕн уыд, уый — йӕ бӕхы рагьӕй. Хъабахъ-иу ныссагътой иутӕ мардӕн йӕ ныгӕнӕн бон, ин-нӕтӕ — дугьтӕ-иу куы уагътой, уӕд. Дугьты рӕстӕг-иу ӕвӕрд уыд хъӕуы кӕрон, ӕмӕ йӕм чи куыд хӕццӕ кодта, афтӕ йӕ ӕхста. Ирон чындзӕхсӕв «Амӕндтӕ уарӕг уӕларвы Хуыцау у» — фӕзӕгъынц ирон адӕм. Нӕлгоймагӕй, сылгоймагӕй кӕмӕ цы амонд кӕсы, уый уӕларвы тӕрхонгонд ӕрцӕуы, лӕппу ӕмӕ чызгӕн, дам, сӕ ба иуыл ныхас уӕлейӕ ӕрцӕуы, стӕй кӕрӕдзи бацагурынц ӕмӕ сӕ фӕрнджын адӕм баиу кӕнынц. Иу та бавӕййынц, бирӕ кӕнгӕ «къуырцдзӕвӕнты» сӕрты ахизгӕйӕ, рӕсугъд ӕмӕ ми-дисджын ӕгъдӕуттӕ скӕнгӕйӕ. Уыдонӕй иу, фыццаджыдӕр, у ӕртӕ хатты минӕвӕрттӕ ӕрвитын. Хуыцаубоны кӕнӕ ӕр-тыццӕджы ӕхсӕвты. Уымӕй дӕр — ӕртыккаг хатт — фидыд ӕмӕ дыууӕ мыггаджы минӕвӕртты Хуыцауы раз ардбахӕрдау кӕрӕдзимӕ къухлӕвӕрд. Стӕй сиахсы сусӕг цыд ӕмӕ чынд-зхасты диссаджы хорз ӕгьдӕуттӕ. Афтӕмӕй адон дӕр кӕй-дӕрты зӕрдӕмӕ нӕ цӕуынц. Ӕгӕр «цӕхджын», дам.сӕ нӕ кӕнӕм? Лӕппуйы, стӕй чызджы бинонтӕ ӕмӕ хиуӕттӕ дӕр, дам, сфӕлмӕцынц. Ӕнцондӕр уаид: лӕппу чызджы къухыл рахӕцыд ӕмӕ йӕ йӕ хӕдзармӕ ӕрбакодта. Фӕлӕ нӕ афтӕ дӕр нӕ фӕнды. Уы-мӕн ӕмӕ дзы фарн нӕй, зӕрдӕмӕ нӕ цӕуы. Гуырдзыстонӕй чи ралыгьд, уыцы ирӕттӕ та нын лӕппу ӕмӕ чызджы сӕ чынд-зӕхсӕвы иумӕ бадын кӕнынц. Уадз ӕмӕ, дам, сӕ чындзӕхсӕ-выл сӕхӕдӕг цин кӕной. Ирон чындзӕхсӕв та у адӕмы цинӕн, цӕмӕй дыууӕ уды баиуыл, дыууӕ мыггаджы хӕстӕгдзинадыл фӕцин кӕной ӕмӕ сӕ амондӕн Хуыцауы раз хорз ӕвдисӕнтӕ уой, сӕ фарн ыл бафтауой. Амондагур лӕппу ӕмӕ чызг кӕй баиу сты, уый стыр хъуыддаг у. Стыр хъуыддаг та ӕнӕ адӕм нӕ фидауы. Гъе уымӕ гӕсгӕ ирон чындзӕхсӕвы ӕгьдӕутты фыццаг бынаты ӕвӕрд сты уӕларвон тыхтӕ, уыдоныл фӕдзӕхсӕм ног къайы, стӕй адӕмы фарн, дыууӕ мыггаджы хӕстӕгдзинад. Ӕртыккаг бынаты та сты лӕппу ӕмӕ чызг сӕхӕдӕг. Раздӕры азты сӕ-иу цы ӕгьдӕуттӕ кӕнын хъуыд, хъазгӕмхасӕнты сӕ-иу цы къуырц-дзӕвӕнты баппӕрстой, уыдон ӕнӕхъӕн спектаклтӕ уыдысты. Ӕнӕфӕхудгӕ сӕм ничи лӕууыд. Суанг сӕхӕдӕг чызг ӕмӕ лӕппу дӕр. Уыцы ӕгъдӕуттӕ адӕймагӕй домдтой зонд, ӕрхъ-уыдыдзинад ӕмӕ курдиат. Зӕронды бонтӕм сӕ-иу сӕ зӕрдыл уымӕн дардтой. Уӕд дӕр ма сыл-иу сӕхи худӕгӕй схастой. Ус-гур ӕмӕ чындз фынгыл иумӕ куы бадой, уӕд уым та бахӕрд ӕмӕ банозтӕй уӕлдай ницы ис, ӕмӕ дзы дӕ зӕрдыл ницы бадардзынӕ. Стӕй уый мах ӕгьдау нӕу! Нӕ фыдӕлты фарн, сӕ намысмӕ ницы бар дары. Ницы хъуыды ӕвӕрд дзы ис. Алкӕмӕндӕр йӕхион — йӕхи. Уымӕйдӕрдӕхионхуыздӕр, мидисджындӕр куы уа. Ӕмӕ цас хъуыды ӕвӕрд ис ирон чызгыл чындздзон дзаума скӕныны, хыз ыл ӕркӕныны, уаты къуымы лӕууын, хыз исыны, мыдыкъус дӕттыны. Ирон чындзӕхсӕв царды Академион театры ӕнӕхъӕн спектакль у. Уымӕй дӕр царды фарн ӕмӕ амонд ӕфтауӕг спектакль. Бадты хистӕрӕн къухылхӕцӕг ӕмӕ ӕмдзуарджын чындзы йӕ разы куы ӕр-лӕууын кӕнынц, уӕд хъӕрӕй хуымӕтӕджы нӕ фӕзӕгьы: «Фарн ӕрцыди, лӕппутӕ!» Ӕмӕ йын лӕппутӕ хъӕрдӕрӕй дзуапп радтынц: «Амонд — йемӕ!» О, фӕлӕ, нӕ чындзӕхсӕвтӕ ресторантӕм хӕссын кӕй рай-дыдтам, уый тыхсын кӕны ирон адӕмы. Уымыты ӕгьдау йӕ гаччы нӕ вӕййы. Уӕлдайдӕр хыз исыны ӕмӕ мыды къусы ӕгьдау. Искӕй дзӕгьӕл къуымы дӕ чындзыл дзаумӕттӕ скӕ-нын, йӕ хыз ын сисын цас раст у. Дӕ чындзы хъуамӕ дӕхи Бынаты хицауыл бафӕдзӕхсай. Ӕмӕ кӕд ӕнӕ ресторан нал ис, уӕд уыцы ӕгьдау дӕ хӕдзары, дӕ фатеры уӕддӕр скӕн. Цас зын хъуыддаг у, чызг кӕм бахъомыл, уым ыл чындздзон дзаума, хыз ӕркӕнын ӕмӕ йӕ уырдыгӕй ӕгьдауыл ресто-ранмӕ чындзӕхсӕвмӕ бакӕнын. Стӕй йын йӕ мойы хӕдза-ры, — йӕ фатеры, кӕм цӕрдзӕн, уым йӕ хыз сисын, Бынаты бардуагыл ӕй бафӕдзӕхсын. Зӕдтӕ ӕмӕ дауджытӕ чи сты? Ирон адӕм табу кӕнынц, кувынц Стыр Хуыцаумӕ. Хонынц ӕй Дунескӕнӕг, Цытджын, Иунӕг. Уӕд зӕдтӕ ӕмӕ дауджы-тӕ та чи сты? — арӕх вӕййы ахӕм фарст дӕр. Цины фынгыл, стӕй не ‘ппӕт царды дӕр нӕхи фӕдзӕхсӕм, кувӕм Иунӕг Стыр Хуыцаумӕ. Уый у Дунескӕнӕг. Ома, ду-нейы цыдӕриддӕр ис, уыдон: зӕхх, хур, стьалытӕ, цӕрӕгой-тӕ, зайӕгойтӕ, суанг адӕймаджы дӕр сфӕлдыста Уый. Ӕмӕ ма уӕд зӕдтӕ ӕмӕ дауджытӕ та чи сты,цы ракодтой хорзӕй адӕмӕн, цы бартӕ сӕм ис? Цӕмӕн сӕм кувӕм цины фынгыл, ӕнӕуый? Цӕмӕн фӕзӕгьӕм: «Зӕдтӕ ӕмӕ нын дауджытӕ ӕх-хуысгӕнӕг уӕнт», «Цы зӕд, цы дуагмӕ нӕ бакуывтам, кӕй ном дзы не ‘ссардтам, уыдоны хорзӕх дӕр нӕ уӕд», «Афтӕ ма цы зӕд, цы дуаг зӕгьа: мӕнмӕ дӕр куы бакуывтаиккой, уӕд сын ӕз стырдӕр ӕххуыс бакодтаин», уымӕн дӕр — табу», кӕнӕ «Ирыстоны зӕххыл кувӕндон цы зӕдтӕ ӕмӕ дауджытӕн ис, уыдоны хорзӕх нӕ уӕд»? Зӕдтӕ ӕмӕ дауджытӕ архайӕг сты ирон адӕмон сфӕлдыстады дӕр. Кувынц сӕм Нарты адӕм, семӕ сты ӕмдзӕрин, ӕмвынг. Зӕдтӕ ӕмӕ дауджыты дӕр сфӕлдыста Стыр Хуыцау, сты уый дӕлбар, йе ‘ххуысгӕнджытӕ. Зӕдтӕ цӕрынц уӕларвы, Хуыцауы размӕ бацӕуӕн сын ис, куы сӕ ӕрцагуры, уӕд. Хуыцау та бады ӕвдӕм уӕлзӕххы — ӕвдӕм уӕларвы. Зӕдтӕ уымӕй сты дӕлдӕр уӕлӕрвты ӕмӕ ӕвдӕм уӕларвмӕ ӕнӕбар-лӕвӕрдӕй нӕ тӕхынц. Ӕрмӕст иунӕг Уастырджи йӕм цӕуы ӕнӕ барракургӕйӕ. Уастырджи та зӕд кӕй у, уый загьд ис Нарты кадджыты дӕр. Уым Сайнӕг-ӕлдары чызг Агуындӕйы Ацӕмӕзӕн усӕн куы хастой, уӕд «чындзхӕсджытӕ сӕ фӕн-даг ракодтой: Ӕрджынарӕгмӕ бацыдысты Тӕтӕртупмӕ, Куы-рыппы бӕрзондмӕ ссыдысты Быдыры зӕдмӕ, Тбауы хохмӕ — Уацилламӕ, Уазайы бӕрзондмӕ — хорз Ныкколамӕ, Адайы цъупмӕ — кадджын Ӕфсатимӕ, Хъӕриуы хохмӕ — фосы Фӕл-варамӕ, уӕларвӕй та ракодтой бӕрзонд Уастырджийы». Ам Уастырджи цӕры уӕларвы, дауджытӕ та — зӕххыл. Уӕларвы ма сты Сафа, Куырдалӕгон ӕмӕ иннӕтӕ. Арӕх фехъусӕн вӕййы: «Ӕз ӕхсӕвыгон зӕд атӕхгӕ фед-тон...» Ироны дунеӕмбарынадмӕ гӕсгӕ, зӕдтӕ арвӕй тӕхынц зӕхмӕ, уӕлдайдӕр та кувӕндӕттӕм сӕ бӕрӕгбӕтты. Ӕмӕ хорзы нысан у, тӕхгӕ сӕ куы фенай, уӕд. Зӕдтӕм хӕрамдзинадӕй ницы ис. Ӕдзухдӕр сӕ тӕрхӕттӕ сты рӕстдзинадыл, адӕмӕн баххуысыл. Уый тыххӕй зӕхмӕ ӕрмӕст ӕхсӕвыгон нӕ, фӕлӕ бон дӕр ӕртӕхынц. Сӕ тӕрхо-ны бынӕттӕ та сты Уарпы — Эльбрусы ӕмӕ Хъӕриуы хӕхты бӕрзӕндтыл, Уазайы цъуппыл. Ардӕм ӕрбахонынц дауджыты дӕр. Ацы бӕрзӕндтӕ ирон адӕм хонынц зӕдтӕ ӕмӕ дауджыты тӕрхоны бынӕттӕ ӕмӕ сӕм фӕкувынц: «Уӕ иумӕйаг тӕрхоны ирон адӕмы фарс куыд уат, уӕ хорзӕхтӕй сӕ куыд сбуц кӕнат». Зӕдтӕ хӕларзӕрдӕ сты, адӕймаджы хъыджы нӕ цӕуынц, фӕлӕ сыл арвыкӕлӕн, зӕххы фыдбылыз Сырдон Батрадзы сардауы, дӕ фыд Хӕмыцы дын уыдоны фӕндонӕй амардтой, зӕгьгӕ, ӕмӕ сӕ уый фыдӕй Батрадз цагьта. Дуаг, дауджытӕ цӕрынц зӕххы кӕмфӕнды дӕр: хохы сӕр, хъӕды ӕрдузы, хъӕдрӕбын, комы дымӕджы, быдыры, суанг алы хӕдзарӕн дӕр ис дуаг — бардуаг — Бынаты хицау. Цы бынӕтты цӕрӕм, нӕ фос цы скъӕтты дарӕм, нӕ хуымгӕнд-тӕ, хосгӕрдӕнтӕ, хъӕдтӕ кӕмыты сты, уыдонӕй алкӕмӕн дӕр ис дуаг — бынатыл махӕй фылдӕр бартӕ кӕмӕ ис, ахӕм ӕбӕрӕг тых — Бынаты бардуаг, Бынаты хицау. Уыдон иууыл-дӕр сты дауджытӕ, ӕмӕ дӕм цӕмӕй ма фӕтӕрк кӕной, ма фӕхӕрам уой ӕмӕ дӕ цӕрӕн бынат амондджын уа, дӕ фосы пайда, дӕ алы хъуыддаг арфӕйаг уа, уый тыххӕй сӕм кувын хъӕуы, ма сӕ рох кӕн, - ахӕм хъуыды ӕвӕрд ис ирон адӕймад-жы дунеӕмбарынады. Ирон адӕймаг зӕды хӕрамӕй йӕхи афтӕ тынг нӕ хыз-та, дауджытӕй куыд тарст. Фыдлӕгӕй хи хъахъхъӕнӕгау сӕ хъыджы нӕ цыд, ӕмӕ йын хӕрзты цыдысты. Дауджытӕ ирон динон уырнынады сты хӕлар ӕмӕ хӕрам тыхты ӕхсӕн. Кӕ-цырдӕм фӕуыдзысты, уый бӕрӕг нӕу. Уымӕ гӕсгӕ сын хатт табуйаг дӕр уыдысты. Ариаг мифологийы хӕлар тыхтӕ — ахур-тӕ (зеды) ӕмӕ хӕрам тыхтӕ дэвтӕ (дэвы) ныхмӕ ӕвӕрд сты ирон адӕмон сфӕлдыстады, зӕдтӕ ӕмӕ дауджытӕ та арӕх иумӕ дӕр ӕмбӕлынц. Дауджытӕн нӕм афӕдз иу хатт вӕййы сӕрмагонд бӕрӕгбон дӕр — Дауджытӕ. Хӕрнӕг ӕмӕ цины фынгӕвӕрд цӕмӕй хицӕн кӕнынц? Ирон адӕммӕ ноггуырды авдӕны бӕттынц ӕртыккаг бон. Адӕймаг цардӕй куы ахицӕн вӕййы, уӕд ын йӕ мард дӕр ӕртыккаг бон раздӕр зӕппадзы ӕвӕрдтой (дзырдбаст мар-дӕвӕрӕн бон дӕр нӕм уӕдӕй баззад), ныр та зӕххы байбын кӕнӕ кӕнгӕ ингӕнты ныгӕнынц. Ӕмӕ йын йӕ ныгӕнӕн бон скӕнынц хӕрнӕг, стыр хист дӕр ма йӕ хонынц. Афӕдзӕй-афӕдзмӕ иннӕ ӕгьдӕутты та йын кӕнынц хистытӕ ӕмӕ фын-джыдзагтӕ. Уыцы фынгтӕ цины фынгтӕй цӕмӕй хицӕн кӕ-нынц, чидӕртӕ сӕ ӕмхуызон кӕй скодтой, уый тынг тыхсын кӕны ирон фыдӕлтыккон ӕгьдӕуттыл иузӕрдион чи у, цард-мӕ куыдфӕндыйы цӕстӕй чи нӕ кӕсы, уыдоны. Фыццаджыдӕр, уӕлдӕр куы загьтон, марды ныгӕнӕн боны фынджы ӕгьдау хуыйны хӕрнӕг, дыууиссӕдзӕм бон ӕмӕ афӕдзы кӕнд та — хист. Хистытӕ раздӕр фылдӕртӕ кодтой. Къоста «Чи дӕ»?-йы хуымӕтӕджы нӕ фыссы: «Ус хистытӕ кодта. Фӕуӕй кодта зӕхх. Цы ардта, уый хордта. Ӕввонгӕй, дзӕбӕх». Хӕрнӕг ма стыр хист та уымӕн хонынц, ӕмӕ дзы стыр фынгтӕ вӕййы. Хистыты та ӕрмӕст ӕввахс хӕстӕджытӕ ӕмӕ сыхӕгтӕ вӕййынц, дӕрдтыл хабар кӕнын худинаг у. Йӕ боны чи нӕ уыд, уыдон та сӕ хӕсыл нымайынц хистытӕй иуы ӕгь-дау скӕнын. Фынджыдзаг мӕрдджынтӕ сӕ мардӕн скӕнынц сабатизӕр-ты, Зӕрдӕвӕрӕны, Майрӕмы куадзӕны, Цыппурсы, Бадӕнты ӕмӕ ӕндӕр мӕрдты бонты. Зианы фынджы ӕгӕр ницы фидауы. Уӕлдайдӕр та Хӕр-нӕджы. Раздӕр-иу хӕрнӕджы сыхӕй, хъӕубӕстӕй фынгыл ӕрбадтысты стӕмтӕ. Уыдон дӕр хистӕртӕ, ӕрцӕуӕг адӕм цӕмӕй сӕхи иунӕгӕй ма ӕнкъарой, ӕгъдау сын радтыны тых-хӕй. Хӕрнӕг, кӕй зӕгъын ӕй хъӕуы, марды номыл вӕййы, фых хойраг, фыдызгъӕл ӕмӕ нозт йӕ фӕндаггаг сты, ӕмӕ йын сӕ ныххӕлар кӕнын хъӕуы. Стӕй ма йын хӕлар кӕнынц мардмӕ чи ӕрцыд, уыдоны фыдӕбон дӕр. Уыдонӕй кадджын-дӕр сты мӕрддзыгой. Уӕлдайдӕр, дардӕй чи ӕрбацыд, уыдон. Ӕмӕ цӕмӕй ӕххормагӕй ма ацӕуой, ууыл батыхсынц хиуӕттӕ ӕмӕ сыхбӕстӕ. Хӕрнӕджы фынг ӕнӕнхъӕлӕджы вӕййы, ӕмӕ дзы нӕ фы-дӕлтӕ хойраг, фыдызгъӕл,цыхт, нозт фагыл нымадтой. Ныр-ма сыл, зӕронд адӕймаг куы амӕлы уӕд бафтауынц плау. Ӕрыгоны мардӕн плау кӕнын нӕ фӕтчы, Хуыцаумӕ, дам, хъыг кӕсы, зӕронды ӕмрӕнхъ ӕй кӕй ӕрӕвӕрынц, уый. Ӕмӕ ӕфхӕргӕ кӕны. Йӕ ӕфхӕрд та цы у, уый чи нӕ зоны. Хистытӕ ӕмӕ фынджыдзаггӕ бӕркадджындӕр вӕййынц — рагацау сӕм сӕхи ӕрцӕттӕ кӕнынц. Ӕмӕ дзаг вӕййынц алы хӕрзад, адджын хӕринӕгтӕй, алыхуызон дыргьтӕ, халсартӕ ӕмӕ нозтытӕй. Нӕ сыл фендзынӕ ӕрмӕст фыдджын ӕмӕ фи-зонӕг. Фӕлӕ та уым дӕр чидӕртӕ ӕгӕр кӕнынц — фынгмӕ фыдджынтӕ ӕмӕ физонӕг дӕр рахӕссынц, мард, дам, сӕ уарз-та, уый ӕфсонӕй. Кӕд сӕ уарзта, уӕд ын сӕ хӕдзары хицӕнӕй ныххӕлар кӕн, хисты фынгӕй куывд ма араз. Мардӕн Зӕрдӕвӕрӕн у уалдзыгон халсарӕй рухс зӕгъынӕн, Майрӕмы куадзӕн сӕрдыгон дыргъ, гагадыргь ӕмӕ халсар, Цыппурс та — афӕдзы бӕркӕдтӕй ныххӕлар кӕнынӕн. Уыдон хъуамӕ уой сӕйрагдӕр фынгтыл. Марды фынгыл не ‘вӕрынц картофджын, нӕ йын ӕй хӕлар кӕнынц, мӕрдты бӕсты, дам, йӕ разы ӕмбигӕ кӕны. Ӕгӕр ницӕмӕй бӕззы. Цины фынгыл дӕр ӕгӕр ӕвӕрын не ‘мбӕлы хойрагӕн аргь кӕнгӕйӕ. Нӕ дзы фӕтчы плау, хъӕдур ӕвӕрын. Марды фынгимӕ баст кӕй сты, уый тыххӕй. Цины фынг, уӕлдайдӕр чындзӕхсӕв табуйаг у. Ӕмӕ дзы рухсытӕ кӕнын дӕр нӕ фӕтчы, марды ном ӕрымысын, йӕ хорзы кой ракӕнын ӕндӕр хъуыддаг у. Цы у уӕнггай кусарт? Раздӕр-иу Сиахсыцыды каистӕ сиахсы фӕлвӕрдтой алы ӕгьдӕутты ӕмӕ куыстыты. Уыдонӕй иу уыдис фыс кусарт акӕнын. Уый тыххӕй-иу сиахс йӕ цырыхъы хъусы йемӕ дӕр ӕрбахаста кусартгӕнӕн цыргь кард. Уымӕн ӕмӕ сиахсӕн фы-сымтӕ барӕй лӕвӕрдтой къуымых кард. Кусарт акӕнын та хуымӕтӕг хъуыддаг нӕу. Уӕлдайдӕр ӕвӕлтӕрд ӕрыгон адӕй-магӕн, кӕд нӕ фыдӕлтӕ фосдарӕг уыдысты, кусӕрттӕ арӕх кодтой, уӕддӕр. Кусарт кодтой кардӕй, фыс кусартӕн фӕрӕтӕй лыг кодтой ӕрмӕстдӕр йӕ бирӕгьы хай, къубал, бӕрзӕй ӕмӕ астӕуыстӕг. Иннӕ лыг цыд кардӕй уӕнггай. Ӕмӕ дзы ӕппӕты зындӕр фӕ-хицӕнгӕнӕн у базыг агьдӕй. Ӕмбисондӕн баззад: иу ног сиахс дзы куыд фӕлыгьд, уый. Бирӕ йыл фӕтухӕн кодта, фӕфы-дӕбойнаг ын ис ӕмӕ, дзы куы сфӕлмӕцыд, уӕд, кауы хуын-чъытӕй йӕм чызджытӕ кӕй кӕсынц, уый дӕр ницӕмӕуал ӕр-дардта, афтӕмӕй кусарт ӕрдӕгыл ныууагьта. Йӕ хӕдзармӕ лидзынвӕнд скодта, фӕлӕ, йемӕ цы ӕмбӕлттӕ уыд, уыдон йӕ фарсмӕ балӕууыдысты, кусарт кӕронмӕ ахӕццӕ кодтой. Уӕд-дӕр ыл зындзинадӕй лидзӕджы ном сбадт, ӕмӕ йӕ кусартгӕн-джытӕ арӕх ӕрымысынц. Фыс кусарт уӕнггай кӕнынц цины хъуыддаджы, уӕлдай-дӕр бӕрӕгбоны дзуары номыл кусарты. Ӕмӕ йӕм ныры дуд-жы стӕмты йеддӕмӕ ничиуал арӕхсы. Уый аххосӕй ныры фынгыл хистӕрты раз бӕрзӕйы бӕсты фенӕн вӕййы къубал, уыимӕ йӕ бирӕгъы хаимӕ дӕр; фӕрӕтӕй асӕттынц фӕрсчы-тӕ. Уӕлдӕр ма йӕ загьтон: цины фӕдыл фыс кусарт кӕнгӕ у уӕштай, бӕрзӕй, къубал, бирӕгьы хай ӕмӕ астӕуыстӕгӕй фӕстӕмӕ, иннӕтӕ сӕттын нӕ фӕтчы, фӕрсчытӕ хъуамӕ уой ӕртыгӕйттӕ ӕмӕ иугӕйттӕ. Уӕнгтӕн сӕ сӕйрӕгтӕ сты ра-хиз ӕмӕ галиу базыгтӕ, сгуытӕ, уӕнтӕ, ӕртыгай фӕрсчытӕ. Нӕртон адӕм дӕр зӕдтӕ ӕмӕ дауджыты, сӕ цыты уазджыты раз фыс кусарт фынгыл ӕвӕрдтой уӕнггай. Цы у ӕвдасарм? Цавӕр ӕгъдӕуттӕ бӕт ис йемӕ? Ирон адӕммӕ бӕрӕгбоны, уӕлдайдӕр та нывонд кусарт, табуйаг у, уый зонын; кусартӕн та йӕ алы уӕнгӕн, хайӕн дӕр ис цыдӕр сӕрмагонд нысаниуӕг, фӕлӕ цы у ӕвдасарм, цавӕр ӕгьдӕуттӕ баст ис йемӕ? - фӕфӕрсынц кӕстӕртӕ. Ӕвдасарм у лыстӕг фосӕй бӕрӕгбоны, цины кусарты раз-заг хӕйттӕ, фӕрсчытӕ ӕмӕ уӕн суанг базыгимӕ. Уӕлдай кад-джындӕр у рахизфарс. Уымӕн йӕ ӕртӕ фӕрскӕй, кӕнӕ фон-дзӕй дзуары номыл кӕнынц физонӕг, йӕ уӕн ӕвӕрд цӕуы фынгыл, сӕр ӕмӕ бӕрзӕйы уӕлӕ, йӕ базыг вӕййы, фынд-жы хистӕры къухы кувгӕйӕ, стӕй йӕ кувӕггагимӕ адӕтты кӕстӕртӕм. Бӕрӕгбоны хӕдзары кусарты галиу ӕвдасарм ӕртӕ чъирийы ӕмӕ нозтимӕ ӕрвитынц бинонтӕ, сӕ сылыстӕг цотӕй фӕстагдӕр чындзы чи ацыд, уымӕн, куыд йӕ бӕрӕгбо-ны хай. Афтӕ амоны ӕгъдау, цалынмӕ йӕ чындзы ацыдыл иу аз нӕ рацӕуа, уӕдмӕ. Уымӕй уӕлдай ма галиу ӕвдасарм нывӕрынц лӕппу ӕмӕ чызджы амонды фӕдыл дыууӕ хӕдзары, мыггаджы куы бафи-дауынц, уӕд минӕвар фидауджытӕн ӕртӕ хӕбизджыны — ӕх-цины — цыхтджыны ӕмӕ бӕгӕны кӕнӕ арахъы ӕртӕ литримӕ. Ацы ӕгьдау лӕппуйы бинонтӕм куы ӕрбахӕццӕ вӕййы, уӕд дыккаг бон сыхӕй цалдӕр лӕгмӕ фӕдзурынц, ӕмӕ сӕ уыдон скувынц, кӕстӕрты амондагуырд Стыр Хуыцау, йе сконд зӕд-тӕ ӕмӕ дауджытыл бафӕдзӕхсынц. Уый фӕстӕ сыхбӕстыл айхъуысы ӕхсызгон хабар, дысон сӕ хорз сыхӕгтӕ сӕ ног хӕстӕджытимӕ кӕй бафидыдтой, уый. Ныры дуджы, уӕлдайдӕр горӕты цӕргӕйӕ фидыдмӕ фыс кусарт акӕнын алкӕй къухы нӕ бафты, ӕмӕ фынгыл дӕр фи-дыды тыххӕй хӕбизджынтимӕ ӕрӕвӕрынц стуры ӕлхӕнгӕ рахиз ӕртӕ фӕрсчы, стӕй минӕвӕрттӕн — фидауджытӕн дӕр семӕ ӕгьдауӕн нывӕрынц ахӕм ӕртӕ фӕрсчы. Галиу ӕвдасарм ма семӕ ӕвӕрынц кӕхцӕрбахӕсджытӕн, цыты уазӕгӕн, йӕ номыл кусарт куы акӕнынц, уӕд уымӕн. Афтӕ бинонтӕй дард балцы цӕуӕгӕн дӕр. Ӕцӕг ахӕм фӕн-даггагӕн ӕвдасарм вӕййы фондз кӕнӕ авд фӕрсчимӕ. Бынаты бардуаджы ӕви Хӕйрӕджыты ӕхсӕв? Нал ӕй ӕмбарӕм, Цыппурсы хӕдфӕстӕ дьщцӕджы куы баизӕр вӕййы, уӕд Бынаты бардуаджы ӕхсӕв вӕййы ӕви Хӕйрӕджыты ӕхсӕв? Ныр та нӕ хӕйрӕджытӕм дӕр ку-вын кӕнынц? — тыхст ӕмӕ дызӕрдыг ныхас фӕкӕнынц адӕм кӕрӕдзийӕн, ӕнӕхъола зондамындтӕ искӕмӕй куы фехъу-сынц, уӕд. Кӕддӕр, дам, хӕйрӕджытӕ адӕммӕ ӕргом цыдысты, зӕгьӕн ис, иумӕ цардысты. Ӕмӕ адӕмы фӕлмӕцын кодтой, сӕ фыдӕбоны бӕркад сын сусӕг-ӕргом скъӕфтой. Фӕстагмӕ ӕгӕр-ӕгӕр куы кодтой, уӕд сӕ Уастырджи фӕдӕлдзӕх кодта ӕмӕ ма, дам, абон бадынц хӕхты цъассыты, лӕгӕтты, комы дымджытыл, рындзытыл, къардиуты, лӕнчыты, ӕрхыты, хид-ты бынты, хъӕдгӕронты, ӕрдузты, хъӕугӕрӕтты, фӕсвӕдты, фӕрсаг уынгты, хӕлд хӕдзӕртты, ӕдзӕрӕг хъӕуты, хъӕууӕт-ты. Цыбыр ныхасӕй, адӕмӕй аууон рӕтты. Уымӕй боныгон сӕхи не ‘вдисынц, фӕлӕ - ӕхсӕв ӕмӕ сӕ фыдгӕнд адӕмӕн кӕнынц. Хӕйрӕджытӕ адӕмон сфӕлдыстады хъӕбатыртӕн арӕх сӕ хорз хъуыддӕгты сӕ разы ӕрлӕууынц, къуылымпы сӕ кӕ-нынц. Коммӕ кӕсынц иунӕг Сырдонӕн, иннӕ хъӕбатыртӕ сын тыхӕй кӕнын кӕнынц алыхуызон куыстытӕ. Хӕйрӕджы-тӕ сты фӕстӕмӕ зӕвӕтджынтӕ, не сын хӕлын къухтӕ, сты стыр хъусджынтӕ, сыкъаджынтӕ ӕмӕ хъуынджын. Бон сын фенӕн нӕй, фӕлӕ знаггады фаг у сӕ ахадындзинад. Ӕхсӕв у сӕ бар. Сӕ хъомыс уӕлдай фылдӕр у дыууӕизӕры астӕу. Цӕттӕйӕ лӕууынц фыдракӕнынмӕ, гӕппӕввонгӕй ӕнхъӕлмӕ кӕсынц адӕймаджы фӕллойы бӕркад аскъӕфынмӕ. Хӕйрӕд-жытӕ тынг тӕрсынц бирӕгьӕй. Уый, дам, сӕ дзагъырдзастӕй ахсы ӕмӕ хӕры, ӕдас не сты цыргьагӕй дӕр. Хӕйрӕджы фӕс-номыгӕй хонынц нӕзӕгьинаг, йӕ номӕй, дам, ӕм куы сдзурай, уӕд уайтагъд дӕ уӕлхъус февзӕрдзӕн, ӕмӕ фыдбылызмӕ кӕс. Уымӕ гӕсгӕ ӕхсӕвыгон хистӕртӕ сӕ кой кӕнын нӕ уагътой, рудзгуыты ӕмӕ дуӕртты хуынчъытӕй, дам, хъусгӕ кӕнынц, ӕмӕ сӕ куы ницӕмӕ дарай, уӕд — хуыздӕр. Хистӕртӕ ис-тӕмӕй нал дзурын дӕр нӕ уагътой, хӕйрӕг, дам, ын йӕ бӕр-кад аскъӕфдзӕн. Ӕмӕ налы бӕсты дзырдтой дзаг. Бинонтӕ-иу хуыссынмӕ куы цыдысты, уӕд кӕрӕдзимӕ дзырдтой: цом ныссӕйӕм. Низӕфтауӕг хӕйрӕг, дам, уӕд фӕзӕгьы: «Адон сӕйгӕ куы сты, уӕд ма сӕм ӕз цӕмӕ цӕуон» ӕмӕ сӕ ӕвыдӕй ныууадзы. Хӕйрӕджыты цӕстдзыдӕй тӕрсгӕйӕ ирон адӕм ног чынд-зыл ныккӕнынц хыз, ӕмӕ йӕ цалынмӕ Сӕры зӕдыл, Бынты баурдуагыл бафӕдзӕхсынц, уӕдмӕ йын ӕй нӕ сисынц. Хӕй-рӕджыты тасӕй карддзӕф кӕнынц хӕларгонд хойрӕгтӕ ӕмӕ нуазинӕгтӕ. Карддзӕф, дам, сӕ куы нӕ фӕкӕнай, уӕд сын сӕ бӕркад хӕйрӕджытӕ аскъӕфынц, ӕмӕ дзы Мӕрдты бӕстӕм мардмӕ ницыуал ныххӕццӕ вӕййы. Ирон динон уырнынады иудадзыг ныхмӕвӕрд сты хӕлар ӕмӕ хӕрам тыхтӕ. Гъе уымӕ гӕсгӕ ирон адӕймаг кувы: йӕхи фӕдзӕхсы хӕлар тыхтыл, йӕхи хизы хӕрам тыхтӕй: архайы, цӕмӕй сӕ хъыджы ма бацӕуа, се ‘ргом ӕм ма раздахой, ма йӕм фӕтӕрк уой, сӕ хӕрам ӕй ма басудза. Уый тыххӕй йӕхи фӕдзӕхсы, иу ӕхсӕвиуат кӕм бакӕны, уыцы бынаты хицауыл дӕр. Йӕ цӕрӕн бынаты бардуагӕн та афӕдзы дӕргьы вӕййы иу бӕрӕг ӕхсӕв — Цыппурсӕй Ногбоны ӕхсӕн ӕртыццӕджы ӕхсӕв. Уымӕй уӕлдай ма йын йӕ ракуывды ӕдзухдӕр йӕ ном ссары, къуырийы бонтӕй ӕртыццӕджы та нымайы Бынаты бардуаджы боныл. Йӕ бинонты, йӕ фыдӕбоны бӕркад, йӕ фос хъахъхъӕны хӕйрӕджыты фыдӕхӕй дӕр. Ногбоны ӕхсӕвы уый тыххӕй сындзытӕ тьыссы йе скъӕтты рудзгуыты, дуӕртты зыхъыр-ты, фидар ӕмӕ ӕнгом ӕхгӕны йӕ цӕрӕн хӕдзары дуӕрттӕ, рудзгуытӕ. Бынаты бардуаджы ӕхсӕвы-иу сын сӕ ном ссар-дтой хицӕн фынгыл дыууӕ чъирийы ӕмӕ дӕргъӕццон гуы-лӕй. Нозт та дзы-иу уыдис къуымӕл, стӕй дзӕрна, хъӕдур ӕмӕ ӕндӕр ахӕм цауддӕр хӕринӕгтӕ. Арахъ сын не ‘вӕрдтой сӕ фынгыл — сӕхи ӕрхъуыдыгонд у. Цӕмӕй дзы адӕм нуазой ӕмӕ сӕхи хуызӕн уой. Хӕйрӕг та, дам, Хуыцауы лӕппу уыд ӕмӕ, йӕхи ӕвзӕр, ӕнӕуагӕй кӕй дардта, уый тыххӕй йӕ йӕ-хицӕй ратардта. Уыцы бонӕй фӕстӕмӕ Хуыцау ӕмӕ хӕйрӕд-жытӕ кӕрӕдзийӕн сты знӕгтӕ. Нозтджын адӕймаг хӕйрӕджы хуызӕн кӕй свӕййы, Хуыцау дӕр ӕй уый тыххӕй нӕ уарзы, йӕ куывд дӕр ын нӕ исы. Хӕйрӕджытӕм кувгӕ нӕ кӕнынц, Бынаты бардуаджы ӕх-сӕвы сын-иу цы цауд фынг ӕрцӕттӕ кодтой къуымы, уымӕ-иу хистӕр нӕлгоймаг уа сылгоймаг фӕстагмӕ бацыд, йӕ къух-мӕ-иу къуымӕлы нуазӕн райста ӕмӕ-иу загьта: «Ацы фынг кӕй номыл у, уыдонӕн дӕр ӕй цӕстуарзонӕй ӕрӕвӕрдтам, сӕ лӕппынтӕн ма сын гуыл дӕр ис, ӕмӕ сын хӕлар уӕд. Цы сын скодтам, уымӕй уӕлдай нын нӕ бӕркадмӕ мацы бар дарӕнт. Кӕд нӕ хӕдзары исты фыдбылыз ис, уӕд ӕй дард асурӕнт ӕмӕ фыдбылыз хӕстӕг ма уадзӕнт». Ӕмӕ-иу нуазӕн йӕхӕдӕг анозта. Бынаты бардуаджы фынг та вӕййы бӕркадджын. Раздӕр ын-иу сӕгь дӕр аргӕвстой, ныр — карк. Цыхтӕй дзаджджын уӕливыхтӕ ӕмӕ алы нозт, алы хӕринаг вӕййы Бынаты бардуаджы номыл фынгыл, ӕмӕ йӕм-иу скувыны размӕ, хи йыл бафӕдзӕхсыны агьоммӕ бинонтӕ уаты рухс ахуыссын код-той ӕмӕ-иу цыбыр рӕстӕгмӕ иннӕ уатмӕ рацыдысты. Цӕмӕй сӕ Бынаты бардуаг ӕдзӕстхизӕй фена ӕмӕ базона, бинонтӕ йын стыр кад кӕй кӕнынц. Уый фӕстӕ сӕ хистӕр скувы, би-нонты Стыр Хуыцауыл, Бынаты бардуагыл бафӕдзӕхсы. Бынаты бардуаджы бынат хӕдзары ис, бинонтӕ иумӕ ӕхсӕвӕр кӕм фӕкӕнынц, уым рахизфарс уӕлеау къуымы, Сӕры зӕды хӕцъил кӕм бафидар кӕнынц, уым. Ацы ӕгъдауы сӕгь ӕргӕвст кӕй цыд, сӕгъ та ирон адӕм-мӕ нымад цӕуы хӕйрӕджы сфӕлдыстыл, ӕгоммӕгӕс, фыдуаг ӕмӕ ӕнӕрынцой кӕй у, бӕлӕстӕн фыдбылыз кӕй хӕссы, рын-дзтӕй нӕ, фӕлӕ къардиутӕй, сонт фӕхстӕй рахауынӕй кӕй нӕ тӕрсы, уый тыххӕй, стӕй ма уыцы ӕхсӕв хӕйрӕджыты ном кӕй ссарынц, ӕвӕццӕгӕн, уыцы ӕууӕл фӕтыхджындӕр иуӕй-иуты зонды, ӕмӕ Бынаты бардуаджы ӕхсӕв хонын рай-дыдтой Хӕйрӕджыты ӕхсӕв. Бынаты бардуаджы номыл конд хӕринаг нӕфӕтчиаг у би-нонтӕй фӕстӕмӕ иннӕтӕн. Ома, уазӕгӕн, сыхагӕн. Хӕйрӕ-гимӕ баст хойраг, хъуыддаг нӕфӕтчиаг куыд хъуамӕ уа, йӕхи-цӕй йын куы хъахъхъӕнӕм нӕхи, нӕхи дзы бахизыны тыххӕй алы фӕрӕзтӕ куы агурӕм. Йӕхимӕ йын кувын дӕр нӕ фӕтчы. Уый аккаг ӕй нӕ кӕны ирон лӕг. Кувгӕ Стыр Хуыцау, йе сконд зӕдтӕ ӕмӕ дауджытӕм кӕны. Адӕймаджы цӕрӕн бынаты хицау та у бардуаг ӕмӕ йӕм кувы. Куывды уа, чындзӕхсӕ-вы хистӕр бӕгӕныйы къус йӕ рахиз къухмӕ куы райсы, уӕд дӕр ын йӕ ракуывды ӕнӕмӕнг ссары йӕ ном, стӕй та ракӕны сӕрмагонд сидт. Бынаты бардуаг ис дауджытӕ ӕмӕ хӕйрӕджыты ӕхсӕн. Ис ӕм дауджыты ӕмӕ хӕйрӕджыты миниуджытӕ дӕр. Уымӕ гӕсгӕ дзы ирон адӕймаг йӕхи дӕр хизы ӕмӕ йын кувгӕ дӕр кӕны. Йӕ кувӕн ӕхсӕвы хӕйрӕджыты дӕр ӕрхъуыды кӕны. Ӕмӕ уыцы уаг кӕйдӕрты зонды сӕйраг бынат ӕрцахста. Аходӕггаг кӕстӕрмӕ цӕмӕн радтынц? Вӕййы ахӕм фарст дӕр. Ӕмӕ ӕгайтма фӕрсынц, фӕнды сӕ фыдӕлты ӕгьдӕутты мидис, растдӕр куыд кӕнгӕ сты, уый-базонын.Уый ӕхсызгон хъуыддаг у, уӕлдайдӕр фӕсивӕд куы фӕфӕрсынц, уӕд. Сӕ адӕмы истори, сӕ царды фӕтк ӕмӕ ӕгьдӕуттӕм куыдфӕндыйы цӕстӕй нӕ кӕсынц, хъуыдытыл сӕ ӕфтауынц, ӕнкъарынц сын ныры дуджы сӕ ахадындзинад, сӕ фидӕныл хъуыды кӕнынц. Куывды уа, чындзӕхсӕвы, бӕрӕгӕхсӕв, бӕрӕгбон - фынд-жы хистӕр Стыр Хуыцау, йе сконд зӕдты ӕмӕ дауджыты ном куы ссары, куы сӕм скувы, уӕд йӕ нуазӕн базыгимӕ авӕры кӕстӕрмӕ. Аходӕггаг кӕстӕрмӕ дӕттынц фыццаджыдӕр уымӕн, ӕмӕ кӕстӕр у ӕнӕлаздӕр, сыгъдӕгзӕрдӕдӕр, цард ӕмӕ йӕ адӕм нӕма фӕрӕдийын кодтой. Омменгӕнӕг ӕмӕ аходӕг уый уы-мӕн у. Кӕстӕр лӕппуты, суанг сывӕллӕтты дӕр кувӕджы рахизфарс хуымӕтӕджы не ‘рлӕууын кӕнынц. Ирон адӕммӕ хъӕбысы сывӕллон та хонынц зӕды къалиу, ӕнӕхин, ӕнӕмаст. Уый хорздзинады фӕдыл: йӕ Афӕдзы гуылы, Кӕхцгӕнӕны, лӕппуйы куывды, райгуырӕн боны кӕнӕ ӕндӕр истӕй фӕдыл фынг куы ӕрӕвӕрынц, уӕд дӕр кувӕггаг уымӕ хауы, ӕмӕ йын бӕгӕныйӕ йӕ ных айсӕрдынц, хойрагӕй та аходгӕ скӕны. Ацы ӕгьдау нӕм фыдӕлтӕй ӕрцыд. Нарты кадджыты кадӕг «Уастырджы ӕмӕ Нарты ӕнӕфындз Мӕргъуыдз»-ы Мӕр-гъуыдз сӕ цӕджджинаджы тыххӕй афтӕ зӕгьы: «...ноджы ма йӕм ис ахӕм миниуӕг (ома цы дзы сфыцы уымӕ), ӕмӕ дзы ноггуырдӕн авдӕнмӕ йӕ ных куы байсӕрдай, уӕд сывӕллоны афӕдз дзидзи нӕ хъӕуы». Аходӕггаг, кувӕггаг куывды дӕттынц, куывд кӕй номыл у, уымӕ. Уымӕн ӕмӕ сӕйраг уый у, зӕдтӕ ӕмӕ дауджытыл уый фӕдзӕхсдзысты, ӕмӕ йӕм сӕ комытӕф фӕхӕццӕ уа. Чын-дзӕхсӕвы та сӕ радтынц къухылхӕцӕг ӕмӕ ӕмдзуарджын-мӕ. Уымӕн ӕмӕ хъуыддаджы фарн уыдоныл ӕфтыд у, дзуар-джын систы. Бӕрӕгбоны фынгыл хистӕры кувӕггагӕй йӕ рахиз фарс лӕууӕг кӕстӕртӕ куы саходынц, уӕд бӕгӕныйы къус ӕмӕ базыг иннӕ дыууӕ хистӕры сӕ кувинӕгтӕ адӕттынц бад-ты кӕстӕртӕм. Уымӕй дыккаджы та ӕнгомдӕр ӕмӕ иугонд цӕуы фынг. Уыимӕ ӕгъдау ӕмӕ фӕтк. Фыс кусарты базыгӕн кӕстӕртӕ батых кӕнынц: асӕттынц ӕй къухӕй. Уыцы хъару кӕмӕ разыны, уымӕн хистӕр радты кады нуазӕн. Фынгыл бадӕм ӕви фынджы фарсмӕ? Ӕмӕ цынӕхуызон фарст сӕвзӕры ирон адӕммӕ се ‘гьдӕут-ты, се ‘взаджы тыххӕй. Уый хорз миниуӕг у, зонды хорз ӕууӕл. Чи фӕрсы, уый зоны. Иннӕмӕй та ӕхсызгон у нӕ фы-дӕлты рӕсугьд ӕгьдӕуттӕ ӕмӕ сӕ мадӕлон ӕвзаг хуыздӕр базоныны ӕнкъарӕн сӕм тыхджындӕр кӕй кӕны, куыдфӕн-дыйы цӕстӕй сӕм кӕй нӕ кӕсынц, фӕлӕ сӕм се ‘ргом кӕй раздӕхтой. Уӕдӕ фынгыл бадӕм ӕви йӕ фарсмӕ? «Ӕз фынгыл бад-дзынӕн, сымах та — йӕ фарсмӕ. Ӕмӕ кӕмӕн хуыздӕр уа, уый фендзыстӕм», — фӕзӕгьынц, фынгыл бадын растдӕр чи нымайы, уыдон. Газет «Рӕстдзинад»-ы ӕхсӕнадон уацхӕссӕг Хӕмыцаты Раман та Зилгӕйӕ фыссы: «Афтӕ куы зӕгьа, фынгыл бадтӕн, уӕд уый афтӕ ӕмбарын нӕ хъӕуы ӕмӕ йӕ уӕлӕ бадт. Афтӕ баззад нӕ рагфыдӕлтӕй, ӕмӕ йӕ аивын мах бар нӕу. Ӕмӕ, куыд у, афтӕмӕй йӕ ӕмбарын хъӕуы. Нӕ ныхасы мидӕг ма арӕх шофыртӕ фӕдзурынц, машинӕйы (хӕдтулгӕйы) рулыл (арӕзнӕ) бадтӕн, зӕгьгӕ. Адӕймагӕн арӕзнӕ йӕ быны нӕ вӕййы, бандоны хуызӕн, фӕлӕ дзургӕ та афтӕ кӕнӕм. Ам дӕр йӕ мидис хаст ӕрцыд иу сурӕтӕй иннӕмӕ. Базары, дзидза уӕйгӕнӕджы куы бафӕрсынц, цас дзидза ауӕй кодтай, зӕгъгӕ, уӕд уый дӕр цыбырӕй дзуапп радты, зӕгъӕм, дыууӕ сӕры, кӕнӕ фылдӕр ауӕй кодтон, зӕгьгӕ. Уый афтӕ ӕмбарын нӕ хъӕуы ӕмӕ ӕрмӕст стурты сӕртӕ ауӕй кодта, сӕ дзидза та ӕнӕуӕйӕ баззад. Фысвосы куы фелвынынц, уӕд фӕзӕгъынц, уал сӕры ал-выдтам, зӕгьгӕ. Ам дӕр ӕрмӕст сӕртӕ ӕлвыд не ‘рцӕуынц, фӕлӕ фыстӕ ӕнӕхъӕнӕй». Хуыздӕр ма куыд зӕгьӕн ис дзырдбаст «Фынгыл бадыны» мидис раст райхалынӕн. Ӕз ма ӕрхӕсдзынӕн ӕндӕр дӕн-цӕгтӕ. Нарты кадджыты «Айсана»-йы кӕсӕм: «Дауджытӕ фӕстӕмӕ баздӕхтысты, ӕрбадтысты та фынгыл ӕмӕ дисгӕн-гӕ радзырдтой Сафайӕн, зӕххыл цы федтой, уый». Къостайы «Уӕлмӕрдты» — «Адӕм ӕрбадтысты мӕгуыры хӕрнӕгыл». Ам дӕр хӕрнӕгӕн йӕ уӕлӕ не ‘рбадтысты. Комкоммӕ йӕ ӕмба-рын нӕ хъӕуы. Фынгӕн дӕр йӕ уӕлӕ не ‘рбадынц, фӕлӕ йын йе ‘гьдау скӕнынц. Ирон фынджы ӕгьдау та царды скъола у. Кӕнӕ куыд ӕмбаргӕ сты дзырдбастытӕ: «Фынгӕй сыста-дысты», «Фынгӕй фест-фест ма кӕнут», «Фынг райхӕлд», «Фынгыл дӕхи дарын зон», «Фынг ма змӕнт» ӕмӕ ӕндӕртӕ? Иу дӕр дзы комкоммӕ хъуыды не ‘вдисы, ома, фынджы уӕлӕ бадгӕйӕ, нӕ сыстадысты, фынг йӕхӕдӕг нӕ райхӕлд, фӕлӕ адӕмы бадт райхӕлд; фынджы ӕвӕрд не змӕнты, фӕлӕ — йе ‘гьдау ӕмӕ афтӕ дарддӕр. Раздӕр-иу йӕ фыстӕ мин кӕмӕн систы, уый кодта Мины куывд. Ӕмӕ-иу адӕм кӕрӕдзи фарстой: «Мин сӕры йын баис-ты?». Кӕнӕ-иу фосдарӕгыл зымӕг хорзӕй куы ацыд, уӕд-иу цингӕнгӕ дзырдта: «Мӕ фосӕй иу хъус дӕр нӕ фӕхъуыд». Уыцы уагыл арӕзт у дзырдбаст «Фых галы сӕр» дӕр. Ныха-сы афтӕмӕй ныффидар, кӕд ӕмӕ йын «Галы фых сӕр» дӕр зӕгьӕн ис, уӕддӕр. Ахӕм дзырдбастытӕ ирон ӕвзаджы бирӕ ис, ӕвзаджы ныффидар сты йӕ аив зӕларӕзтмӕ гӕсгӕ. Ӕмӕ сӕ халынвӕнд чи кӕны, уый йын иуӕй йӕ зӕливылӕнтӕ халы, иннӕмӕй йӕ хуымӕтӕгдӕр кӕны. Хорз уаид, уыцы уагӕй иуӕй-иу ирон дзырдты растфыссынадмӕ каст куы ӕрцӕуид. Уӕд зӕл-ланджы бӕсты зыланг нал фыссиккам, сыгьзӕрины бӕсты сыз-гъӕрин ӕмӕ афтӕ дарддӕр. Фынджы фарсмӕ бадыны тыххӕй уый зӕгьын, ӕмӕ фынджы фарсмӕ бадгӕ нӕ кӕнынц, фӕлӕ лӕугӕ — лӕггадгӕн-джытӕ ӕмӕ уырдыглӕуджытӕ. Цины — йӕ рахизфарс, зиа-ны — йӕ галиуварс. Минӕвар. Хатӕг Ирон адӕм дзургӕ-дзурын арӕх хӕццӕ кӕнынц дзырдтӕ минӕвар ӕмӕ хатӕджы мидис. Цы у сӕ нысан ӕмӕ цӕмӕй хицӕн кӕнынц? — уыд ахӕм фарст дӕр. Минӕвар,минӕвӕрттӕ сты хорз хабары, хъуыддаджы фӕ-дыл ӕрвыст лӕгтӕ. Иу хъӕуӕй иннӕ хъӕумӕ, иу комӕй иннӕ коммӕ, иу адӕмӕй иннӕ адӕммӕ. Минӕвӕрттӕ лӕппуйы би-нонтӕ амондагур ӕрвитынц чызджы хӕдзармӕ. Ахӕм дзу-арӕфтыд лӕггӕ фылдӕр вӕййынц ӕртӕ: сыхӕй, лӕппуйы мьптагӕй ӕмӕ мадӕрвадӕлтӕй кӕнӕ хионтӕй исчи. Уыдон чызджы хӕдзармӕ минӕварӕй цӕуынц хуыцауӕхсӕвы кӕнӕ ӕртыццӕджы ӕхсӕвы. Иумӕ сӕ ӕгьдауыл рафӕндараст кӕны лӕппуйы хӕдзар. Ӕмӕ цавӕрфӕнды афон ӕрбаздӕхой, уӕд-дӕр, цӕимӕ, цы дзуаппимӕ сӕ рарвыстой фысымтӕ, уый хъу-амӕ фехъусын кӕной лӕппуйы бинонтӕн. Лӕппуйы минӕвӕрттӕ чызджы хӕдзармӕ куы бацӕуынц, уӕд фысымтӕн бамбарын кӕнынц сӕ цыды сӕр, лӕппуйы би-нонты фӕндон, семӕ сӕ бахӕстӕг кӕнын кӕй фӕнды. Ӕмӕ ӕруынаффӕ кӕнынц... Минӕвӕрттӕ чызджы хӕдзармӕ барвитынц ӕппӕты фыл-дӕр ӕртӕ хатты. Уымӕй фылдӕр цыдтытӕ ӕгьдауыл дзурӕг не сты чызджы хӕдзарӕн ӕмӕ лӕппуйы бинонтӕн дӕр. Алы цыды дӕр фӕлхасы бахауынц фысымтӕ. Фӕстаг цыды та фи-дауынц дзаг фынджы уӕлхъус лӕугӕйӕ, хистӕртӕ ӕмӕ дыууӕ мыггаджы бӕрнон лӕгтӕ кӕрӕдзимӕ сӕ къухтӕ радтынц. Ин-нӕтӕ та сын дыууӕрдыгӕй вӕййынц ӕвдисӕнтӕ. Фынгыл ӕнӕмӕнг хъуамӕ ӕвӕрд уой, кувӕндоны бын цы ӕмбӕлы, уыдон: ӕртӕ хӕбизджыны — ӕхцины, ӕртӕ фӕрсчы ӕмӕ лӕппуйы бинонтӕй мысайнаг. Уыдон хъуыддаг кӕнынц ноджы табуйагдӕр, арфӕйагдӕр Стыр Хуыцау, йе сконд зӕд-тӕ ӕмӕ дауджыты раз. Фидыды фӕстӕ минӕвӕрттӕ лӕппуйы бинонтӕм ӕрбаздӕ-хынц тынг райзӕрдӕйӕ. Семӕ сын сӕ ног хӕстӕджытӕ ны-вӕрынц ӕртӕ хӕбизджыны, ӕртӕ фӕрсчы ӕмӕ нозт. Дыккаг бон сӕм бинонтӕ ӕрбахонынц сыхы хистӕрты. Ӕмӕ уайтагьд сыхыл айхъуысы цины хабар — фидыды хабар. Хатӕг, хатджытӕн ӕндӕр у сӕ хӕс, кӕд уыдонӕн дӕр сӕ фыдӕбон, ныхас фидыдыл вӕййы, уӕддӕр. Искӕйы къухӕй, кӕнӕ фӕндаджы фыдбылызы адӕймаг куы фӕмард вӕййы, уӕд бӕллӕхы аххосджын мыггаг — туджджын мыггаг ӕндӕр мыггагӕй дзырддзӕугӕ ӕхсӕны лӕгтӕ равзарынц ӕмӕ уы-доны хатыр ракурын ӕмӕ бафидауыны тыххӕй хатӕг барвитынц мӕрдджын хӕдзары мьптагмӕ. Хатджытӕ, ныхасӕй ӕмӕ хъуыддагӕй равдисынц, туджджын мыггаг тынг кӕй хъыг кӕны, се ‘хсӕн туг кӕй ныккалд, ууыл, стыр хатыр сӕ куры. Сӕ аххос цӕмӕй сраст кӕной, уымӕн сӕ цы бадомой, ууыл разы кӕй сты ӕмӕ сӕ фӕнды бафидауын. Хатджытӕ дыууӕ мыггаджы ӕхсӕн бацӕуынц, ӕмӕ цӕмӕй се ‘хсӕн дарддӕр фыдбылызтӕ мауал ӕрцӕуа, фыдӕхдзинад ма уа, уый тыххӕй сӕ бафидауын кӕнынц адӕмы раз. Хатджытӕ ӕрвитынц, чызг чи аскъӕфы, уыцы лӕппуйы би-нонтӕ дӕр чызджы хӕдзармӕ. Уыдонӕн дӕр сӕ хӕс у дыууӕ мыггаджы бафидауын кӕнын. Уый размӕ лӕппуйы бинонты номӕй хатыр ракурынц чызджы мад ӕмӕ фыдӕй, мыггагӕй, куы сын ныххатыр кӕнынц, уӕд бацархайынц ӕрыгӕтты цар-ды егъаудӕр хъуыддаг нывыл фӕндагмӕ раздахыныл: сӕ рӕ-дыд сын ныббарын ӕмӕ дыууӕ бинонты, мыггаджы бафидауын кӕнын. Нӕлгоймӕгтӕ хъӕбыстӕ нӕ кодтой! Алы адӕммӕ дӕр ис йӕхи ӕгьдӕуттӕ. Хорз сты, ӕвзӕр — уыдон дзурӕг сты йӕ дунеӕмбарынад ӕмӕ удыхъӕдыл. Ирон лӕг алкӕддӕр йӕ сӕр сӕрмӕ хаста, йе ‘гъдау нывыл уыд: йӕ рацыд, йе ‘сныхас, йӕ бадт, йӕ дзаумайы конд, йе ‘ддаг бакаст йӕ салам дӕттын уагыл уыдысты. Ирон лӕг йӕхи мӕгуыр ӕмӕ ӕдыхӕй никуы ӕвдыста, кӕд-иу мӕгуыр ӕмӕ ӕдых уыди, уӕд-дӕр. Йӕ адӕймагдзинад дӕлӕмӕ нӕ уагъта. Худинаджы бӕс-ты мӕлӕт ӕвзӕрста. Ӕцӕгӕлоны, ӕнӕбоны, кӕстӕры, сылгой-маджы ӕфхӕрын нӕ уагъта. Ныр ӕндӕр у уавӕр, цард ныггӕлиртӕ, ӕвзӕр ӕмӕ хорз, раст ӕмӕ зылын дзы кӕрӕдзийӕ фӕхицӕн кӕнын фӕзын. Гъе уымӕ гӕсгӕ фарстытӕ — бирӕ. Фӕрсынц: Ирон нӕлгоймӕгтӕ, уӕлдайдӕр фӕсивӕд куы фембӕлынц, уӕд кӕрӕдзийӕн, су-анг сылгоймӕгтӕн дӕр хъӕбыстӕ цӕмӕн кӕнын райдыдтой? Ирон нӕлгоймӕггӕ кӕрӕдзийы къухтӕ ӕрвылбон исын дӕр ӕрӕджы райдыдтой. Йӕ къух истой уазӕгӕн, ӕгас цу, зӕгьгӕйӕ. Уымӕн дӕр лӕугӕйӕ. Къухтӕ кӕрӕдзимӕ лӕвӕр-дтой, исты хъуыддагыл-иу куы бафидыдтой, уӕд. Суанг ма-иу угард дӕр ныккодтой. Ӕфсымӕртӕ, ӕрдхӕрдтӕ-иу кӕрӕд-зийӕ куы загьтой, уӕд-иу сӕ къухтӕ кӕрӕдзимӕ радтой. Къостамӕ кӕсӕм: «Цӕйут, ӕфсымӕртау, радтӕм нӕ къухтӕ абон кӕрӕдзимӕ, Иры лӕппутӕ!..* Ӕрвылбон фембӕлды кӕрӕдзийӕн, стӕй ӕцӕгӕлӕттӕн ирон нӕлгоймӕгтӕ салам лӕвӕрдтой ныхасӕй: «Ӕгас цу!>, «Дӕ бон, дӕ изӕр, дӕ райсом хорз» ӕмӕ ӕндӕр дзырдтӕй. Уымӕй-иу сӕр чысыл фӕкъул кӕнгӕйӕ, рахиз къух зӕрдӕйы сӕр авӕрдтой. Ныр кӕрӕдзийыл ныттыхсынц, рустӕ кӕрӕдзи-уыл авӕрынц, суанг батӕ кӕнынмӕ дӕр бавналынц. Раст сыл-гоймаджы митӕ. Сылваз, сылычи нӕлгоймаг та ирон адӕммӕ ӕгад уыд. Гъе уымӕ гӕсгӕ абон хистӕртӕм нӕлгоймагӕй-сыл-гоймагӕй — лӕгты ӕмӕ лӕппуты хъӕбыстӕ сӕ зӕрдӕмӕ нӕ цӕуынц. Нӕ нӕлгоймӕгтӕ кӕрӕдзийӕн хъӕбыстӕ кӕнын райдыдтой гуырдзы ӕмӕ нӕ иннӕ сыхӕгты фӕзмгӕйӕ. Ӕмӕ дзы хорзӕй ницы ис. Цӕстытыл ауайын кӕнынц Советон Цӕдисы разамонӕг Леонид Брежневы хъӕбыстӕ ӕмӕ адджын пъатӕ былтӕн бӕстӕйы уазджытӕн ӕмӕ йе ‘мкусджытӕн юбилейон бӕрӕгбӕтты. Хъӕбыс кӕнын зӕрдӕйӕ куы цӕуа, уӕд ын бау ромӕн нал вӕййы, фӕлӕ Брежневӕн чи хъӕбыстӕ кодта, уы-дон фылдӕр йе сӕфтмӕ бӕллыдысты. Удӕгас ма дзы чи ис, уыдон ыл абон былысчъилтӕ кӕнынц. Ӕвӕццӕгӕн, нӕ ирон нӕлгоймӕггы хъӕбыстӕ ӕмӕ цинтӕ дӕр фылдӕр гӕды митӕ вӕййынц. Бахъуыды сахат кӕрӕдзийы фарсмӕ афтӕ разӕнгар-дӕй нӕ балӕууынц. Уый хыгьд сӕхи ӕгад кӕнынц сылгоймӕгты цӕсты, сӕ лӕмӕгьдзинӕдты фӕдыл кӕй цӕуынц, уый тыххӕй. Нӕлгоймаг царды хъуыддӕггӕ ӕмӕ ӕгьдӕуттӕ, фӕтк сыхырнайӕ луары, сылгоймаг та — сасирӕй ӕмӕ йын йӕ хӕстӕм, куыстмӕ, митӕм, бар чи дары, уыдоныл уӕлӕхох кӕны. Нӕлгоймаджы йӕ уынын фӕнды фидар зонд, рӕсугъд ӕгъдау ӕмӕ ныфсджын адӕймаг. Йӕ лӕмӕгьдзинад кӕй аууон бамбӕхса, царды кӕуыл ӕнцой кӕна! Ахӕм лӕгӕн йӕ лыстӕг уӕрст ӕмӕ тыхджын уарзт нӕ, фӕлӕ йӕ уд дӕр нӕ бавгьау кӕндзӕн. Ахӕмтӕй сӕхи дарын фӕрӕзтой нӕ фыдӕлтӕ ӕмӕ кьӕмдзӕстыг нӕ уыдысты сӕ сыл-гоймӕпы раз. Ирон нӕлгоймаг бирӕ нӕ дзырдта, ныхасыл ӕлгъин уыд, уӕлдайдӕр сылгоймагимӕ. Йӕ ныхасӕн аргъ кодта, хицау ын уыд. Ныр дзы иуӕй-иутӕн се ‘фсӕртыл куырой разилд-зӕн — дзӕгъӕл дзырдӕй сын бафсис нал ис. Хъомыл кӕнын нӕм райдыдтой уаллонау ратас-батас чи кӕны, ӕнӕныфс ӕмӕ сылгоймагау дам-думтӕгӕнаг нӕлгоймӕгтӕ. Сӕ сӕр сӕрмӕ нал хӕссынц ӕмӕ цӕттӕ сты сӕ устыты фӕдджиты аууон цӕрын-мӕ дӕр. Сӕ уаг, сӕ ми сын исынц. Афтӕ сын ӕнцондӕр у цӕрын. Лӕгдзинад ницӕмӕуал дарынц, сылваз митӕ кӕнынц. Хъӕбыстӕ ӕмӕ батӕ кӕнын дӕр цӕунц уыдонӕй. Мӕрдӕхсӕвӕр цы у? «Мӕрдӕхсӕвӕр цы у? Куыд ӕй кодтой ӕмӕ йӕ ныр куыд кӕнынц, уый раст у? Мард ма уӕлӕуыл вӕййы, афтӕмӕй дзы хӕрнӕджы фынджы бӕрц адӕм цӕмӕ рабады, даргь ӕмӕ уӕрӕх рӕгьытӕ цӕмӕн фӕуадзынц? Куыд растдӕр кӕнгӕ у?» — тыхст хуызӕй фӕфӕрсынц адӕм кӕрӕдзи. «Ӕнӕмӕлгӕ дуне нӕй», — фӕзӕгъынц хистӕртӕ. Гъе ӕмӕ, зӕгьӕм, Хуыцау ныббӕллӕх кодта ӕмӕ чидӕр амард, уӕд ыл фыццаджыдӕр сӕмбӕлы бинонты, хӕстӕджыты, сыхӕгты цӕс-сыджы хай. Стӕй йӕ фӕхъӕуы цынайын, йӕ мӕрддзӕгтӕ йыл скӕнын. Уыцы фыдӕбон бакӕнын алкӕй нӕ фӕфӕнды. Марды буармӕ ӕвналын зӕрдӕ нӕ комы. Уымӕ гӕсгӕ йӕ чи бакӕны, уыдон ингӕнкъахджытау вӕййынц уӕлдай арфӕйаг. Мардыл йӕ дзаумӕттӕ скӕныны размӕ йын сӕ хъӕуы ны-ффӕлдисын — ныххӕлар кӕнын. Йӕ бинонтӕй «уаргӕ» кӕны ӕмӕ йын цыдӕриддӕр рахицӕн кӕной, уый хъуамӕ уа хӕларӕй, цӕмӕй сӕм мачи мацы бар дара, йӕхи уой. Ныффӕлдисынц ын йӕ табӕт (чырын) дӕр, уым ӕй нывӕрыны размӕ. Хӕларгонд цӕуы йе ‘хсӕвӕйраг, ӕхсӕвбадӕнты рӕстӕг ын йӕ фарсмӕ цы хойраг ӕрӕвӕрынц ӕрцӕттӕ кӕнынц, уый дӕр. Сыхбӕсты, хъӕубӕсты фарны лӕгтӕ уайтагьд зӕрдӕрыст ӕмӕ цӕссыгдзаст зианджынты ӕгьдӕутты уӕз сӕхимӕ айсынц. Уыдонӕй иу — хистӕр, ӕрбацӕуӕг адӕмӕн дзыхы ныхасӕй ӕгьдау дӕтты, иннӕ -кӕстӕр ӕмӕ фезмӕлынмӕ рӕвдздӕр чи у, ахӕм фысымимӕ хӕрнӕджы хабӕрттӕ, уынаффӕтӕ кӕны. Нӕ ирон царды ӕмӕ ма суанг газетты, радио ӕмӕ телеуыны-нады дӕр арӕх ныхас цӕуы мӕрдӕхсӕвӕры ӕмӕ дыууиссӕд-зӕм боны тыххӕй. Мӕрдӕхсӕвӕрӕй иуӕй-иутӕ, хатыр мын бакӕнут ме стыр ныхасы тыххӕй, фӕлӕ цӕлы фынг кӕй сара-зынц, уый тынг ӕвидауц у, кӕй зӕгьын ӕй хъӕуы. Ацы ӕгьдау ирон адӕммӕ кодтой, сыхӕгтӕ ӕмӕ-иу хиуӕттӕ цы фых хойраг ӕрбахастой, уымӕй. Цӕссыгамӕст фысымы йӕ къӕбицы ницы хъуыддаг уыд, арынгмӕ не ‘внӕлдта. Йӕ пецы арт дӕр нӕ кодта, йӕ ныгӕнӕн бонӕй раздӕр. Мӕрдӕхсӕвӕр фылдӕр уыд уынаффӕгӕнӕн рӕстӕг. Ныр дӕр бирӕ рӕтты у ахӕм. Ӕрӕмбырд вӕййынц сыхӕггӕ, ӕв-вахс хӕстӕджытӕ. Рабадынц фынгыл. Стыр Хуыцауы ном ссарынц, мардӕн рухс фӕзӕгьынц. Стӕй фӕдзурынц зианджынты хистӕрмӕ, сыхы кӕстӕртӕй цалдӕрмӕ ӕмӕ иумӕ бауынаффӕ кӕнынц, сбӕлвырд кӕнынц: мардӕвӕрӕн бон сӕ кӕй цы бакӕнын хъӕудзӕн; ингӕнкъахджытӕ чи уыдзысты, ӕрбацӕуджытӕн арфӕ чи кӕндзӕн, саударӕн митинг чи байтом кӕндзӕн, сыхы номӕй дзы чи раныхас кӕндзӕн, хӕр-нӕджы фынгыл хистӕрӕн чи баддзӕн. Ам сбӕрӕг кӕньшц къӕбицгӕс, фынгӕвӕрджытӕ ӕмӕ суанг, кусарт чи кӕндзӕн, уый дӕр. Уыдонӕй алчидӕр йӕ хӕстӕ ӕххӕст кӕнынмӕ йӕхи бацӕттӕ кӕны, алчидӕр дзы дзуапп дӕтты хистӕрты раз. Мардӕхсӕвӕр у марды номыл, йӕ хӕдзары фӕстаг ӕх-сӕвӕр. Ӕрцӕттӕ йӕ кӕнынц, йӕ разы йын ӕй фынгыл уы-цыиу ӕвӕрд ӕркӕнынц ӕмӕ йын ӕй хурныгулды рӕзмӕ ных-хӕлар кӕнынц. Кӕртмӕ, уынгмӕ, йӕ чи хӕсы, хӕрнӕджы фынг дзы чи аразы, цы бирӕ адӕм дзы ӕрбады, уыдон раст нӕ кӕнынц. Уый нӕ, фӕлӕ ма ирон фыдӕлтыккон нымд ӕгь-дау дӕр халынц. Куыд ис афтӕ гӕнӕн, ӕмӕ мард нырма уӕл-тӕрхӕг, хӕдзары ис, ӕмӕ ды фынгыл рабад, хӕр ӕмӕ нуаз. Уӕлдӕр ӕй куы загьтон марды ныгӕнӕн бонӕй раздӕр мӕрд-джынты хӕдзары къонайы, пецы арт скӕнын дӕр нӕ фӕтчы. Сӕ бинонтӕй чидӕр кӕй амард, ууыл сӕ арт дӕр сау дары, хъыг кӕны. «Дӕ зынг ахуысса»,- ахӕм ӕлгьыст дӕр нӕм хуы-мӕтӕджы нӕй. Сылгоймӕгтӕ исты тӕссаг хабар фехъусгӕйӕ уымӕн фӕзӕгьынц: «Мӕ арт бауазал». Йӕ къонайы пецы арт куы нал скӕна, уымӕй фӕтӕрсы. Иуӕй-иу хъӕуты мӕрдӕхсӕвӕр куыд парахатӕй кӕнынц, уымӕ гӕсгӕ уымыты ӕрмӕст зианджыны пецы нӕ бандзарынц, фӕлӕ гуыпп-арт скӕнынц уынджы дӕр ма аджы бын. Уымӕй тӕригьӕддагдӕр вӕййы марды уавӕр. Саламдӕттын, къухисын Афӕстаг рӕстӕджы ирон адӕм кӕрӕдзийӕн саламе дӕт-тын дӕр нал зонынц. Ӕрыдоны районы библиотекӕйы нӕ фембӕлды нын иу рӕстӕмбис кары сылгоймаг хъаст кодта: «Скъолайы уай, уынджы, нӕ фӕсивӕд дардӕй уа хӕстӕгмӕ кӕрӕдзимӕ сдзурынц, салам, зӕгъгӕ, стӕй ма дзы чидӕртӕ хъӕбыстӕ кӕнынмӕ дӕр фӕвӕййынц. Цы фесты нӕ ирон са-ламдӕттыны рӕсугьд ныхӕстӕ, стӕй нӕлгоймӕгтӕ та хъӕ-быстӕ кӕд кодтой?!» Ӕмӕ ӕцӕгдӕр цӕуылнӕ уал пайда кӕнӕм саламдӕтгӕйӕ нӕ ирон рӕсугъд ныхӕстӕй: Дӕ сӕумӕ хорз. Дӕ райсом хорз. Дӕ бон хорз. Дӕ изӕр хорз. Де ‘хсӕв хорз. Кӕнӕ: Байрай. Фарн уӕ бадты. Фарн уӕ ныхасы. Арфӕйаг ут. Арфӕгонд у. Ӕгас цу. Афӕндараст у. Уастырджи — уе ‘мбал. Зӕрдӕрай у. Зӕрдӕрухс у. Дӕ хъуыддаг — дӕхи фӕндиаг. Ӕнтысӕд дын. Дӕ райсомӕй дӕ изӕр — арфӕйагдӕр. Хӕрзрайсом у. Хӕрзизӕр у. Хӕрзӕхсӕв у. Хӕрзӕбон — дӕ хай. Дӕ цӕрӕн-бон — бирӕ. Дӕ амонд — бирӕ. Дӕ ныййарджыты фӕндиаг байрӕз. Дӕ зонд, дӕ хъаруйӕ дӕ амонд фылдӕр уӕд. Ӕппӕт сӕ чи фӕнымайдзӕн. Иутӕ дзы сты хистӕрты арфӕтӕ кӕстӕр-тӕн, иннӕтӕ сылгоймӕгты ӕмӕ кӕстӕрты арфӕтӕ. Фембӕлгӕйӕ ӕрмӕст салам кӕнӕ чаойы бӕсты дӕ бон хорз кӕнӕ хорзӕй баззай зӕгъын хуыздӕр нӕу, ацы ныхӕстӕ зӕр-дӕйыл хуыздӕр не ‘мбӕлынц? Кӕнӕ нӕ нӕлгоймӕгтӕ та сыл гоймӕгтау хъӕбыстӕ кӕнын кӕд райдыдтой! Куысты уӕлхъус чи уа, уымӕн «байрай» зӕгь ӕмӕ йын фенцондӕр уа. Ныхасы чи уа, уымӕн «фарн уӕ ныхасы» ӕмӕ афтӕ дарддӕр. Фембӕлгӕйӕ, къухтӕ исын ӕнӕмӕнг хъуыддаг нӕу. Арфӕ ракӕн, фӕлӕ ма дӕ кӕд къухтӕ исын дӕр бафӕнда, уӕд хӕд-зары уа, уаты фыццаг исгӕ у фысымы къух, уый фӕстӕ ин-нӕты къухтӕ: рахизӕрдыгӕй галиуӕрдӕм. Ӕдде бирӕ нӕл-гоймӕгты фарсмӕ куы балӕууай, уӕд та фыццагдӕр райсын хъӕуы хистӕры къух, уый фӕстӕ та иннӕты къухтӕ рахизӕр-дыгӕй — галиуӕрдӕм. Рахизӕрдыгӕй галиуӕрдӕм цӕмӕн? Уымӕн ӕмӕ хистӕртӕ хъуамӕ уой рахизӕрдыгӕй, кӕстӕртӕ та — галиуӕрдыгӕй. Иннӕ хабар та уый у: нӕ кӕстӕрты нӕхимӕ скъӕйных код-там. Ӕнӕхъуаджы тӕригьӕд сын кӕнӕм, ӕгьдауыл сӕ фаг нал хъомыл кӕнӕм. Алцыдӕр хистӕрӕй цӕуы: хорз ӕмӕ ӕвзӕр дӕр. Фынджы фарсмӕ дзы хистӕры раз уырдыг чи ӕрбалӕууы, уымӕн тынг тӕригьӕд кӕнын райдайынц иуӕй-иу хистӕртӕ. Уайтагьд сӕ сагьӕс свӕййынц. Фынджы ӕгьдау дӕр ма айрох кӕнынц. ацу, зӕгьгӕ, сӕ арвитынц, нӕхӕдӕг уадздзыстӕм. Уый хыгьд сӕ тынг фӕцалх кодтой зӕронд лӕгты къухтӕ исыныл. Фондзаздзыд саби лӕппу дӕр дӕм къухисынмӕ йӕ къух ӕрбадаргь кӕндзӕн. Мах та-иу хистӕртӕн ӕввахсмӕ садам дӕттын дӕр ӕфсӕрмы кодтам. Искӕмӕн дзы ӕгьдау амо-нын куы райдайай, уӕд дӕ иннӕ хистӕртӕй исчитӕ сӕ ныхасы бын фӕкӕндзысты, сӕ сӕрыл рагӕппытӕ кӕнынц ӕмӕ ма дӕ кӕстӕры раз къӕмдзӕстыг дӕр фӕкӕндзысты. Не ‘гьдау фӕлурс кӕны. Къухтӕ дӕр исгӕ сты лӕугӕйӕ. Ӕрбацӕуӕгӕн сыстын хъӕуы, йӕ къух ын куы нӕ исай, уӕд-дӕр. Уӕлдайдӕр та — сылгоймагӕн. Мӕргьты бадтмӕ дӕр ма, дам, ӕндӕр куы ӕрбатӕхы, уӕд сӕ базыртӕ хӕрдмӕ куы сисынц. Дыууӕ адӕймаджы ныхас кӕнынц, уӕд сӕ дыууӕ дӕр хъуа-мӕ бадгӕ кӕной, кӕнӕ-лӕугӕ. Уый у ирон ӕгьдау ӕмӕ ӕндӕр хуызы нӕ фидауы. Ног мардыл 40 бонмӕ цырт цӕуылнӕ ӕвӕрӕм? Адӕймаг цардӕй куы ахицӕн вӕййы, уӕд ма, дам, дыууис-сӕдз боны цӕрдтӕй мӕрдты ӕхсӕн вӕййы. Удӕгӕстыл дӕр нымад нал вӕййы ӕмӕ мӕрдтӕй дӕр нӕма вӕййы. Уыцы уагӕй йӕ хъыгдарын нӕ хъӕуы. Йӕ сӕр, дам, йӕ кой вӕййы. Дыууиссӕдзӕм бонмӕ скифтӕ сӕ паддзӕхты мӕрдтӕ ныгӕн-гӕ дӕр нӕ кодтой. Дыууиссӕдзӕм боны фӕстӕ мард мӕрдтыл бафты ӕмӕ ӕрӕнцайы. Афӕдзы кӕнды фӕстӕ та зӕронд мӕрдтыл нымад ӕрцӕуы, зӕронд мӕрдтыл бафты. Ирон адӕм сӕ ног мӕрдтӕн сӕ уӕлмӕрдтӕм зилын рай-дайынц дыууиссӕдзӕм бонӕй фӕстӕмӕ ӕмӕ фӕтырнынц афӕдзы кӕнды агьоммӕ йӕ бадзӕбӕхтӕ, саив кӕнын, цырт ын сӕвӕрын. Уыцы куыстыты размӕ та дзы алы хатт дӕр, дыууӕ кӕрдзыны ныххӕлар кӕнгӕйӕ, бар ракурын фӕхъӕуы. Уыимӕ хатыр курӕгау, йӕ ӕнцойдзинадмӕ йын кӕй ӕвналыс, ныхилыс, уый тыххӕй. Марды уӕлмӕрды куыстытӕ конд куы фӕвӕййынц, уӕд дзы арӕзт цыдӕриддӕр ӕрцӕуы, уыимӕ цырт дӕр, уыдон ын фынджыдзагимӕ ныффӕлдисынц. Цы у хъоды? «Фӕрсын хорз у», — фӕзӕгъынц ирон адӕм. Чи нӕ фӕр-сы, уый базонын дӕр нӕ фӕнды ӕмӕ зонгӕ дӕр ницы кӕны. Уыцы ӕууӕл хорз зонынц адӕм ӕмӕ фӕрсынц. «Цы у хъоды? Цӕмӕн ӕй кодтам ӕмӕ йӕ цӕуылнӕ уал кӕнӕм?» — уыд ахӕм фарст дӕр. Ирон адӕмы раздӕры царды уавӕртӕ, уӕлдайдӕр та хӕх-бӕсты, куыд ӕгьатыр ӕмӕ тыхст уыдысты, афтӕ — адӕм дӕр. Хистӕртӕ ӕгьатыр уыдысты, ӕхсӕны царды ӕгьдӕуттӕ чи не ‘ххӕст кодта, чи сӕ хӕлдта, уыдонмӕ. Уымӕн ӕмӕ уыцы дугтӕн лӕмӕгъ нӕ фӕрӕзта, куыдфӕндыйы цӕстӕнгас цар-дхалӕг уыди, ӕнӕгьдаудзинад ӕй сӕфтмӕ тардта. Ӕмӕ рӕ-дийын, асайын, адавын, гадзрахатӕй рацӕуын, дзырд фӕсай-ын, худинаг ми ракӕнын нӕ барстой. Хъӕуты, комы Ныхасты ахӕмтӕн карз ныхкъуырд лӕвӕрдтой. Сраст кӕнӕн-иу кӕмӕн нал уыд, йе ‘ууӕнк-иу чи бахордта, ууыл кодтой хъоды, бынтон аххосджынты та ӕппӕрстой Куыдзӕппарӕн къӕдзӕхӕй. Хъоды цы у,уый хистӕртӕ фехъуыстаиккой сӕ фыдӕлтӕй, кӕстӕртӕ бакастаиккой айв ирон литературӕйы. Дӕ фыдгулыл адӕм хъоды бакӕной. Ахӕмы сырдтой хъӕуӕй, комӕй, йемӕ ныхас кӕныны бар никӕмӕн уал уыд. Скодтой-иу ыл аллайы зарӕг. Бынтон худинаг та уыд ӕнӕхъӕн бинонты-иу хъӕуӕй куы сыстын кодтой ӕмӕ сӕ-иу фӕсхъӕумӕ куы фӕсырдтой. Фылдӕр давды, сӕ кӕстӕртӕн сӕ уаг нывыл кӕй нӕ уыд, уый тыххӕй. Хуыснӕджы-иу куы базыдтой, уӕд ын-иу йӕ давӕггаг йе ‘фцӕджы ӕрӕфтыдтой ӕмӕ-иу ӕй афтӕмӕй хъӕуы уынгты ӕркодтой. Ахӕм цау ӕвдисы фыссӕг Уруймӕгты Езетхан йӕ роман «Царды размӕ»-йы. Хъодыйы рӕстӕджы хъӕутӕй дӕрддзӕф фӕзынд иугай хӕдзӕрттӕ. Цардысты дзы-иу, йе ‘нӕгьдау, ӕнаккаг, ӕнӕ-басӕттон мийы тыххӕй хъӕубӕстӕ йӕ цӕрӕн бынатӕй ӕнӕхъӕн бинонтӕй кӕй сыстын кодтой, уыдон. Йӕ сыхмӕ, йӕ хӕдзармӕ сӕ ничи уагьта, фидиссӕгтӕ уыдысты. Мыггаг дӕр сыл-иу сӕхи атигь кодта. Уӕды дуджы адӕм ӕгьатыр уыдысты — царды уавӕртӕ сын лӕмӕгъдзинад нӕ барстой. Иу ӕмбыд картоф кӕри куыд бамбийын кӕны, ахӕм у ӕвзӕр адӕймаджы, ӕвзӕр бинонты ахадындзинад дӕр ӕхсӕнадыл. Ӕмӕ карзӕй дзӕбӕх кодтой се ‘хсӕндзард, сӕ тӕрхонӕй-иу рыстысты сӕ зӕрдӕтӕ, фӕлӕ йӕ ӕххӕст кодтой риссаг сынкъ лӕмарӕгау, йӕ хӕфхӕдон ын ӕппарӕгау. Цӕмӕй буар ӕнӕниз кӕна! Цӕмӕй ӕхсӕнад цар-дхъомдӕр уа, царды зынты сӕрты хизын ын ӕнтыса. Нӕ фыдӕлтӕн сӕ карздӕр тӕрхон та уыдис ӕнаккаджы-Куыдзӕппарӕн къӕдзӕхӕй (былӕй) ӕппарын. Ныхасы-иу марыны тӕрхон дӕр рахастой. Ӕмӕ цӕмӕй мыггагимӕ мачи фӕтуджджын уа, уый тыххӕй сын-иу ӕй сӕхи бар бакодтой. Уыдон-иу сӕ фыдгӕнӕг ӕрвады къухтӕ ӕмӕ къӕхтӕбастӕй Куыдзӕппарӕн къӕдзӕхмӕ хъилыл схастой ӕмӕ-иу ӕй уыр-дыгӕй аппӕрстой. Уымӕй ӕгаддӕр тӕрхон ирӕттӕм нӕ уыд. Куыдзӕппарӕн дӕр ӕй уымӕн хуыдтой. Ома, адӕймаджы цар-дӕй цӕрын ӕй нӕ фӕндыд ӕмӕ куыдзау йӕ мӕлӕт ссардта. Уӕд уыцы ӕгады тӕрхонӕй алчидӕр тарст ӕмӕ йӕхи хыз-та худинагӕй, адӕмы фыдӕхӕй хъахъхъӕдта йӕхи, адӕмы хъӕр ӕм хъардта ӕмӕ йӕ бинонтӕн царды фӕрӕзтӕ куыста, сӕ фидӕныл хъуыды кодта. Искӕй фыдӕбонмӕ нӕ ныхылдта, никӕй ӕфхӕрдта, ӕгьдауыл хӕст уыд. Ирон лӕг кӕстӕрӕн уыд зондамонӕг, ӕгьдауӕвӕрӕг, кӕстӕр — йӕ ныфс, йӕ лӕг-гадгӕнӕг. Сылгоймаг уыд намысджын, нӕлгоймаджы цӕсты ахадыдта, ӕмӕ ма суанг йӕ кӕлмӕрзӕн дӕр дыууӕ знаджы фидауын кодта. Ныры дуджы фыдгӕнӕгӕн, къӕрныхӕн ахӕстон ис, тӕрхон та йын паддзахад кӕны. Фӕлӕ паддзахад кӕдӕм не ‘ххӕссы, ахӕстоны онг фыдракӕнд чи нӕ ракӕны, уыдонӕн та хъуа-мӕ адӕм уайдзӕф кӕной, адӕмы фыдӕхӕй сӕ тӕрсын кӕной. Уыцы хъуыддӕгты стыр ахадындзинад ис мыггӕгты, хъӕуты, сыхты Ныхасты куыстӕн. Хетӕг Ирыстонмӕ цӕмӕн лыгъд? Махӕн, ирон адӕмӕн, нӕхионӕй хорзӕн ничи ӕмӕ ницы бӕзы. Цас стырдӕр лӕджы, егъаудӕр хъуыддаг рафауӕм, уый бӕрц нӕхимӕ лӕгдӕр кӕсӕм. Ацы уац мыхуыргонд цӕуы, Хетӕджы фӕлгонц дӕр та кӕй сдзырддаг кодтам, уый фӕдыл. Хетӕджы къохы равзӕрды тыххӕй таурӕгь ирон адӕмӕй чи нӕ зоны, ахӕм зын ссарӕн у. Куыд зонӕм, афтӕмӕй йыл Къоста фыста кадӕг, ӕмӕ йын нӕ фӕци. Уырыссагау дӕр ӕм ис «Хетаг», йӕ сӕргонды бын ын бафыста: «Кӕрон кӕмӕн ни-куы уыдзӕн, ахӕм поэмӕйы райдайӕн». Йӕ этнографион очерк «Особа»-йы та Хетӕджы хоны йӕ фыдӕл. Уый фыссы: «Нары комы цӕрӕг Хетӕгкатӕ сӕхи нымайынц Хъубаны цӕугӕдоны фале ӕрбалидзӕг Хетӕджы фыртты цотыл...». Хетӕг йӕхӕдӕг, йӕ байзӕддӕгтӕ куыд дзурынц, афтӕмӕй уыдис къниаз Иналы кӕстӕр фырт. Уыдон цардысты Хъубаны цӕугӕдоны ӕдде йӕ къабаз Стыр Зеленчукы был. Хетӕг пысылмон дин куы нӕ райста, уӕд ӕм кӕсӕг ӕмӕ йе ‘фсы-мӕртӕ дӕр сфыдӕх сты, ӕмӕ уыйадыл ралыгьди Ирыстоны хӕхбӕстӕм. Хетӕджы хистӕр ӕфсымӕр Биаслан нымад цӕуы кӕсӕджы къниӕзтӕн сӕ мыггаджы фыдӕлыл, дыккаг Аслӕн-бег та ӕнӕзӕнӕгӕй баззад. Хетӕг Ирыстоны фыццаг хатт кӕм ӕрбынат кодта, уыцы ран ныр дӕр ма кувӕндоныл нымад у. Уый у рагон стыр бӕлӕсты иттӕг рӕсугьд, бынтон иппӕрд къох Къуырттаты комы дымӕгмӕ. Рагон таурӕгъ куыд зӕгьы, афтӕмӕй Хетӕджы сырдта кӕсгон тыхгӕнджыты бал, ӕмӕ уӕд Уастырджийы ӕххуысӕй «Хетӕджы къох» Хетӕджы сидтмӕ хъӕдӕй рахицӕн ӕмӕ Хетӕджы бааууон кодта. Хетӕг пысылмон дин кӕй нӕ райста, уый тыххӕй йӕм кӕс-гон къниӕзтӕ фӕхӕрам сты. Фӕстагмӕ тӕссаг уыд йӕ цардӕн, ӕмӕ йӕ сӕр бафснайынмӕ Хъубанӕй ралыгьд Ирыстонмӕ,-зӕгьы адӕмон таурӕгь. Фӕсте йӕ карз знӕгтӕ кӕй сырдтой, уый бӕрӕг у таурӕгъы кульминаци — Хетӕджы къохы равзӕр-дӕй. Куыд зонӕм, афтӕмӕй ацы таурӕгьы фӕдыл алыхуызон хъуыдытӕ ӕвзӕры адӕммӕ, уымӕн ӕмӕ Хетӕджы фыд Инал цы адӕмыхаттӕй уыд, уый бӕлвырд бӕрӕг нӕу. Поэмӕ «Хетӕджы» сау фыстыты йыл бирӕ фӕсагъӕс кодта Къоста дӕр. Иналы адӕмы хоны куы кӕсӕг, куы — алан, Хетӕджы хабӕрттӕ кӕцы историон дугимӕ бабӕтта, ууыл дӕр, йӕ къух-фыстӕй куыд зыны, афтӕмӕй уыд дызӕрдыг хъуыдыты. Куы Чингис-ханы кой кӕны, куы Мамайы, Хъырым-саухалы ӕмӕ Хъырым-ханы. Поэмӕйы урсфысты ӕрцӕуы ахӕм хатдзӕгмӕ: «алан фӕтӕрынц Мамайы ӕфсӕдты...». Уӕдӕ кӕд Иналы адӕм алан уыдысты, уӕд ма таурӕгьы кӕсӕджы кой цӕмӕн ис, ӕмӕ Хетӕг алантӕй Ирыстонмӕ цӕмӕн лыгьд? Иуӕй алантӕ ӕмӕ ир иу адӕм сты, иннӕмӕй сӕ дин иу уыд. Хетӕг ирон куы нӕ уыдаид, ӕрмӕст чырыстон диныл ныхас куы цӕуид, уӕд йӕ сӕр хъуамӕ бафснайдтаид йе ‘мдин чырыстон адӕммӕ. Зӕгьӕм, Гуырдзыстоны, Абхазы кӕнӕ Хъырымы грекъмӕ. Уымӕн ӕмӕ таурӕгъы дӕр ӕмӕ Къостамӕ дӕр Хетӕг ахуыр кӕнынмӕ уыд иу варианты Хъырымы, ӕмӕ йӕ уым чырыстон динмӕ ӕрӕмхиц кодта грекъаг моладзан, иннӕ варианты та архайд цӕуы Гуырдзыстоны. Стӕй йӕм Зеленчукы Абхазӕй ӕввахсдӕр никӕцы бӕстӕ уыд. Ӕвӕццӕгӕн, растдӕр уыдаид, Хетӕг Хъубанӕй хӕстӕг чырыстон Абхазмӕ, кӕд кӕсгон уыдис, уӕд адыгтӕм йӕ ных куы сарӕзтаид, уӕд. Фӕлӕ уый равзӕрста дӕрддзӕф Ирыс-тон. Уымӕн ӕмӕ ам цард йе ‘мирон адӕм. Гуыргӕ та ракодта, мангойлаг-тюркаг ныббырсты фӕстӕ кӕсӕджы ӕхсӕн цы алан-ты къорд баззад, уыдонӕй. Стыр Зеленчук абон Кӕсӕгмӕ нал хауы, фӕлӕ уӕд, чи зоны, хауд. Сургӕ йӕ кӕсӕг ракодтой. Ахуыргӕндтӕ куыд зӕгъынц, афтӕмӕй аланты зӕхх Тимур гӕ-ныстон куы фӕкодта, сӕ Чырыстон аргьуанӕн дзы йӕ куыст куы бамынӕг, уӕд нӕ рагфыдӕлтӕн сӕ иу хай йӕхи бааууон кодта хӕхты, иннӕтӕ къордгӕйттӕй бауазӕг кодтой Кавказы иннӕ адӕмтӕ, ӕмӕ уыдоны ӕхсӕн батадысты. Ферох кодтой се ‘взаг, се ‘гъдӕуттӕ, сӕ дин аивтой,ӕрмӕст сӕ бынтон нӕ байрох сӕ равзӕрд. Балхъайрӕгтӕ ӕмӕ хъӕрӕсейӕгтӕ аланты сӕ фыдӕлтӕ дзӕгьӕлы нӕ хонынц. Мӕ хъуыды бафидар кӕныны тыххӕй ӕрхӕсдзынӕн В.А. Кузнецовы чиныг «Очерки истории алан»-ӕй цитатӕ: «Таким образом, аланы имеют ощутимые генетические связи и контакты и с некоторыми другими народами Северного Кавказа — кара чӕвцами, балкарцами, ингушами, чеченцами, адыгами, в состав которых в различные исторические периоды и по разным причинам оказались включенными более или менее значительные аланские этнические группы». Уӕдӕ мӕ хъуыдымӕ гӕсгӕ афтӕ: Хетӕг уыд, адыгты-кӕсӕджы ӕхсӕн чи баззад ӕмӕ чи спысылмон ис, уыцы алан-ты къорды байзӕддаг. Кӕсӕджы пысылмон дин куы стых-джын, уӕд ӕй чырыстон дины, чи зоны, нӕхи ариаг дины тыххӕй марынвӕнд куы скодтой, уӕд чырыстон дин фидар-дӕр кӕм уыд, уырдӕм нӕ алыгьд, фӕлӕ йӕ сӕр бафснӕйдта йе ‘мтуг, йе ‘мстӕг адӕммӕ. Йе ‘мдин ӕмӕ йе ‘мӕвзаг ирон адӕм хӕхты кӕй цӕрынц, уый дӕр, ӕвӕццӕгӕн, зыдта йӕ фыдӕлтӕй. Кӕсгон ӕй чи хоны уыдон та бьпггон рӕдийынц — ницы бындур ын ис, ӕрмӕстдӕр кӕсӕджы ӕхсӕн кӕй цард, уымӕй дарддӕр. Суанг йӕ ном дӕр у сыгъдӕг ирон. 1982 азы Мӕскуыйы рауагьдад «Русский язык» джиппы рауагъта, 655 фарсы кӕм ис ахӕм егьау чиныг «Справочник личных имен народов РСФСР». У ӕртыккаг рауагьд. Уый амоны, чиныгыл ӕртӕ хатты кӕй бакуыстой, ӕмӕ ӕртыккаг рауагьд кӕй у ӕх-хӕстдӕр. Уым сӕргонд «Уырыссаг нӕмтты» фӕстӕ 27 фар-сыл сты «Ирон нӕмттӕ». Нӕлгоймӕгты нӕмттимӕ 34 фарсыл ис ном Хетӕг. Хетӕгӕй равзӕрд Хетӕгкаты мыггаг. Фӕлӕ ма нӕм ис Хетӕгатӕ дӕр, куырттатӕгтӕ. Ацы чиныджы 323 фарсыл та райдайынц: «Имена абхазо-адыгских языков (кабардино-черкесские, адыгейские, абхазские)». Уым ӕнӕхъӕн 32 фарсыл ацы адӕмты нӕлгоймӕгты нӕмтты ӕхсӕн нӕй ном Хетӕг. Ирӕттӕй йӕ чидӕртӕ тыхӕй кӕсгон кӕй кӕнынц, суанг уый дӕр нӕ фӕзынд сӕ нӕмтты ном-хыгьдыл. Уымӕн ӕмӕ сын ном Хетӕг у ӕцӕгӕлон. Мах ахӕм адӕм стӕм, ӕмӕ цы нӕ фӕзонӕм, уый зонӕг дӕр нӕхи скӕнӕм, нӕ йӕ зонын зӕгьыны бӕсты йын йӕ фӕд иннӕ ӕвзӕгты, иннӕ адӕмтӕм, ӕрвгӕрӕтты агурын райдайӕм. Нӕхимӕ ныккӕсын, нӕхиуыл ныхъхъуыды кӕнынмӕ та зивӕг кӕнӕм. Хетӕг абоны Кӕсӕджы зӕххӕй (раздӕр аланты зӕхх уыд, кӕсӕг дзы 14 ӕнусы ӕрцардысты) кӕй лыгьд, уымӕ гӕсгӕ нын сси кӕсгон. Гамсахурдиа Гуырдзыстонӕй цы ирӕтты рарвыста, уыдоны та гуырдзиӕгтӕ хонынц, Таджикистанӕй цы ирӕттӕ ӕрыздӕхт, уыдоны — таджиктӕ. Нӕ кӕфтытӕ: «Хонгӕ» кӕсгон кафты ӕн-гӕс кӕй у, уымӕ гӕсгӕ йӕ чидӕртӕ «Кӕсгон» хонынц, «Тым-был кафт»-ы хуызӕн мӕхъӕлмӕ кӕй ис, уымӕ гӕсгӕ уый та сси «Мӕхъӕлон». Суанг дзырд кафт дӕр нӕ ахуыргӕндтӕ кӕс-гон дзырд хонынц. Цымӕ скифтӕ та кафын куыд хуыдтой? Къах-къухтыл кафт нӕм уыдонӕй куы ӕрцыд. Ӕмӕ уыдоны заман кӕсӕгӕн сӕ хъӕр, сӕ хъист дӕр куы нӕма цыд. Рагон ирон Ногбон Алы хатт дӕр мӕ арӕзт «Ирон къӕлиндар»-мӕ бахӕссын «Рагон ирон Ногбон». Уый вӕййы 21 мартъийы. Уымӕй раз-мӕ Ногбон ног нымадӕй сбӕрӕг кӕнӕм 1 январы, стӕй та — зӕронд нымадӕй 14 январы. Ӕмӕ ма, дам, уӕд «Рагон ирон Ногбон» та цы у? - арӕх бафӕрсынц. Ирон адӕм тынг рагон адӕм сты. Уӕрӕсейы Федерацийы кӕмӕндӕриддӕр хицӕн республикӕ ис, ӕвӕццӕгӕн, уыдонӕн сӕ рагондӕр. Ирайнаг адӕмыхӕттытӕй стӕм ӕмӕ нӕ рагисто-рийы райдайӕн ис, ӕппӕты фыццаг цивилизаци кӕм фӕзынд, уыцы дыууӕ цӕугӕдоны астӕу зӕххӕй: цӕугӕдӕттӕ Тигр ӕмӕ Евфраты былгӕрӕттӕй. Уымыты та, историйӕ куыд зонӕм, афтӕмӕй, тынг раджы уыдис фидар паддзахӕдтӕ: Шумер (нӕ азнымады размӕ ӕртӕ минӕм азты), Вавилон (нӕ азнымады размӕ 19-6 ӕнусты), Ассири (нӕ азнымады размӕ 14-9 ӕнус-ты), стӕй рагон Иран (нӕ азнымады размӕ ӕртӕ минӕм азтӕй 6 ӕнусмӕ). Ацы бӕстӕты адӕмтӕ бирӕ хорз хъуыддӕггы размӕ акъах-дзӕф кодтой. Уӕлдайдӕр та - зӕхгуысты ӕмӕ астрономийы. Уыцы дыууӕ зонынады кӕрӕдзийыл ӕнгом баст сты. Зӕх-гуыстӕй адӕймаг цӕрӕн хостӕ исы, ӕмӕ йӕ пайдатӕ цӕмӕй фылдӕр уой, уый тыххӕй хорз зонын хъӕуы, кӕд цы таугӕ у, хуыздӕр тау, фылдӕр тыллӕг кӕд раддзӕн, уый. Ӕппӕт уыдӕттӕ та баст сты афӕдзы афонтимӕ, хур, мӕй ӕмӕ стъа-лытимӕ. Уымӕ гӕсгӕ ацы паддзахӕдты фӕзындысты афӕдзы фыццаг къӕлиндартӕ. Зӕгъӕм, - рагон Мысыры — Египеты фондз мин азы размӕ афӕдз адихтӕ кодтой 12 мӕйыл. Алкӕй-дӕр дзы уыд 30 боны ӕмӕ ма сӕм-иу афӕдзы кӕрон бафтыд-той фондз боны. Ӕдӕппӕт та дзы уыд 365 боны. Абон куыд у, афтӕ. Афӕдзы къӕлиндартӕ уыцы уагыл арӕзт цыдысты Ассирийы, Шумеры, Вавилоны ӕмӕ рагон Ираны. Уымӕй сӕм афӕдзы райдайӕн нымад цыд уалдзӕджы-иу бон ӕмӕ ӕхсӕв ӕмиас куы систы, уӕдӕй. Ома, 21 мартъийы, ӕмӕ сӕм афӕдзы фыццаг мӕй ахста абоны мартъи-апрелы бонтӕ, дыккаг мӕй — апрел-майы, ӕртыккаг — май-июны, цыппӕрӕм — июнь-июлы, фӕндзӕм — июль-августы, ӕхсӕзӕм — август-сентябры, ӕвдӕм — сентябрь-октябры, ӕстӕм — октябрь-ноябры, фарстӕм — ноябрь-декабрь, дӕсӕм — декабрь-январы, иуӕндӕсӕм — январь-февралы ӕмӕ дыууадӕсӕм мӕй — февраль-мартъийы бонтӕ. Уӕлдӕр куыд загътон, афтӕмӕй-иу рагон ирайнаг адӕмтӕм ног аз райдыдта уалдзӕджы, бон ӕмӕ ӕхсӕв-иу ӕмиас куы сис-ты, уӕд. Мах, ирӕттӕ, дӕр стӕм ирайнаг адӕмтӕй. Уый бӕрӕг у не ‘взагӕй, нӕ дунеӕмбарынадӕй, не ‘гъдӕуттӕ ӕмӕ рагон динӕй. Ацы хъуыды алы бӕстӕты ахуыргӕндтӕ раджы сфидар кодтой, ныр дызӕрдыггаг нал у. Ӕмӕ иннӕ ирайнаг адӕмты царды ӕгъдӕуттӕ кӕд пысылмон дины бын фесты, уӕддӕр сӕ рох нӕу сӕ рагфыдӕлты ног аз-иу кӕд райдыдта, уый. Хонгӕ та йӕ кӕнынц Ноуруз. Ома, Ногбон. Махмӕ куыд у, афтӕ. Мах нӕ дзурӕм Ног азы ӕхсӕв, фӕлӕ Ногбоны ӕхсӕв. Къос-тамӕ дӕр ис ӕмдзӕвгӕтӕ «Ногбоны ӕхсӕв», «Ногбоны зарӕг». Ногбонӕй райдайы ног аз. Афтӕ у ӕппӕт ирайнаг адӕмтӕм дӕр ӕмӕ йӕ сбӕрӕг кӕ-нынц 21 мартъийы. Уыимӕ уыцы фӕтк айстой сӕ алыварс цӕрӕг пысылмон адӕмтӕ дӕр. Зӕгъӕм, Астӕуккаг Азийы ирайнаг таджикӕгтимӕ Ногбон 21 мартъийы сбӕрӕг кӕнынц узбектӕ, казахтӕ, киргизтӕ, туркментӕ ӕмӕ иннӕтӕ. Ам, Кав-казы адӕмтӕй дӕр нӕ фыдӕлтӕ алантӕм гӕсгӕ Ногбон 21 мартъийы бӕрӕг кодтой балхъартӕ, хъӕрӕсейӕгтӕ. Ӕмӕ сӕ абон дӕр рох нӕу. Сӕ ахуыргӕндтӕ, фысджытӕ, журналисттӕ йӕ афтӕ амонынц сӕ фыстыты. Мах, ирӕттӕ, уыцы бон ӕцӕг Ногбон кӕй ралӕууы, нӕ фыдӕлтӕ йӕ уӕд кӕй бӕрӕг кодтой, уый рох кӕнын райды-дтам. Уым дӕр та фӕразӕй стӕм? Афтӕмӕй Ногбоны ӕрцыд ӕппӕты растдӕр нымад уӕдмӕ цӕуы. Уый у ӕцӕг ӕрдзон Ногбон. Хъарм уазалыл куы фӕтых вӕййы, рухс та — талын-гыл, уыцы бон. Ӕмӕ ӕрдз йӕхиуыл схӕцы, бӕстӕ базмӕлы: цӕрӕгойӕ-зайӕгойӕ. Алчи, алцы цот кӕнынмӕ, билцъ, тау уадзынмӕ, дидинӕг калынмӕ фӕвӕййы. Цыппӕрӕмы Ногбон ирон адӕммӕ куыдӕй фӕзынд? Ногбон ног нымадӕй сбӕрӕг кодтам, стӕй та — зӕронд ны-мадӕй. Уӕд ма цыппӕрӕмы Ногбон та цы у? Иуӕй-иу ирӕттӕ Ногбон цыппӕрӕмы цӕмӕн сбӕрӕг кодтой? — фӕрсынц, алцы базонынмӕ чи тырны, ахӕмтӕ. Ирон адӕм, зӕгъгӕ,Ногбон сӕ рагфыдӕлтӕм гӕсгӕ бӕрӕг кӕнынц, уӕд-иу ӕй сбӕрӕг кӕниккой 21 мартъийы. Уӕд бон ӕмӕ ӕхсӕв сӕмиас вӕййынц. Ӕрдз та йе ‘ппӕт тыхтӕй дӕр уалдзӕг кӕнынмӕ бавналы, сабухы. Уӕд вӕййы ӕрдзон Ног азы ӕрцыд, ӕцӕг Ногбон. Фӕлӕ афтӕ рауад, ӕмӕ Европӕйы цӕрӕг адӕмтӕ Ног аз бӕрӕг кӕнын райдыдтой Есо Чырыстийы райгуырды бонмӕ гӕсгӕ. Азтӕ дӕр нымайынц уӕдӕй. Ацы азнымад Уӕрӕсемӕ ӕрбахӕццӕ Петр Фыццаджы рӕстӕджы. Уӕдмӕ-иу уырысмӕ ног аз ӕрцыд фыццӕгӕм сентябрь!. Петр уыцы бӕрӕгбон рахаста фыццӕгӕм январмӕ, Ев-ропӕйы паддзахӕдты къӕлиндармӕ гӕсгӕ. Ома, абоны зӕронд нымад кӕй хонӕм, уымӕ гӕсгӕ. Европӕйаг азнымад Ирыстонмӕ ӕрцыд Уӕрӕсейӕ. Ирон адӕммӕ йӕ ӕрхастой чырыстон дин парахатгӕнджытӕ. Ӕмӕ уыцы хабар, ома, ног аз къӕлиндармӕ гӕсгӕ кӕд ралӕудзӕн, уый Ирыстоны хӕхбӕстӕм арӕх афоныл кӕй нӕ хӕццӕ кодта, уымӕ гӕсгӕ йӕ сӕхӕдӕг нымайын райдыдтой Джеоргуыбайӕ. Джеоргуыбайӕ цыппор боны фӕстӕ вӕййы Цыппурс — цыппор боны комдарӕны фӕстӕ комуадзӕн бон. Уый хъуамӕ ӕрцы-даид цыппӕрӕммӕ. Цыппурс та дингӕнджытӕ бабастой Чырыстийы райгуырӕн бонимӕ. Чырыстийы райгуырӕн бонӕй та Ногбонмӕ вӕййы къуыри ӕмӕ-иу уый дӕр ӕрӕййӕфта цып-пӕрӕммӕ. Ӕмӕ йыл афтӕ фӕцалх, фӕахуыр сты. Фӕстӕдӕр ирон адӕм быдыры куы ӕрцардысты, уӕд дӕр сӕ ахуыр нал аивтой ӕмӕ ма абон дӕр чидӕртӕ Цыппурс бӕрӕг кӕнынц иу цыппӕрӕмы, Ногбон та — иннӕ цыппӕрӕмы, къӕлиндары бонтӕ ӕмӕ иннӕ адӕмы ницӕмӕ даргӕйӕ. Афтӕмӕй та Цыппурс ӕмӕ Ногбоны ӕрцыд сусӕг-ӕргом барынц къӕлиндары цы бонтӕм ӕрцӕуынц, уыдонмӕ. Зӕгъӕм, Ногбон скӕнынц, къӕлиндары зӕронд нымадӕй кӕд вӕййы, уымӕ хӕстӕгдӕр цыппӕрӕмы, уӕлдай нӕу, разӕй уа ӕви фӕсте. Уымӕй къуыри раздӕр цыппӕрӕмы та — Цыппурс. Афӕдзы райдайан январы ирон адӕммӕ баиу вӕййынц ӕртӕ Ногбоны: ног нымадӕй Ногбон, зӕронд нымадӕй Ногбон ӕмӕ цыппӕрӕмы Ногбон. Гъе ныр ма нӕ рагфыдӕлты Ногбон дӕр куы бӕрӕг кӕниккам ирайнӕгтау, таджикӕгтау ӕмӕ иннӕ ирайнаг адӕмтау, уӕд нӕ Ногбонтӕ афӕдзы дӕр-гъы уаиккой цыппар. Гъе ам дӕр нӕм иудзинад нӕй, Нарты кадджыты куыд у, хъӕццул алчидӕр ласы йӕхирдӕм. Иннӕ адӕмтӕ Ногбон бӕрӕг кӕнынц дунеон ног нымадмӕ гӕсгӕ, стӕй та, сӕ рагфыдӕлты ном хъуыды кӕнгӕйӕ, уыдоны Ног-бон дӕр. Мах та?.. Абоны дунеон азнымады размӕ ӕмӕ уый фӕстӕ дӕсгай къӕ-линдартӕ уыд ӕмӕ ис алы адӕмтӕм. Зӕгьӕм, 1969 азы уагьд англо-америкаг ӕрвылазон энциклопедийы амынд ис уыцы аз 14 январы Ромы азты нымадмӕ гӕсгӕ «Ромы равзӕрдыл» кӕй сӕххӕст 2722 азы. 20 мартъийы пысылмӕттӕ сбӕрӕг кодтой 1389 азы ӕрцыд (пысылмӕттӕ ацы азтӕ нымайынц Мӕхӕмӕт-пехуымпар Меккӕйӕ Мединӕмӕ куы алыгьд, уӕдӕй, мӕйтӕ та — мӕймӕ гӕсгӕ), 22 мартъийы индусты къӕлиндары райды-дта 1891 аз, 1 май уыд Вавилоны паддзах Набонассары эрӕйы 2718 азы райдайӕн, 11 сентябрь! ралӕууыд Диоклетианы эрӕйы 1686 аз, 13 сентябрь! — дзуттӕгты азнымад, дунейы сӕвзӕрдӕй 5730 аз, 14 сентябрь! византийаг къӕлиндары уыд 7478 азы рай-дайӕн, грекъаг нымады ралӕууыд 2281 азы. 2011 аз 3 февраль: Китайаг къӕлиндармӕ гӕсгӕ та ӕрцыд 4709 ног аз. Хӕрнӕг ӕмӕ хист кӕрӕдзийӕ цӕмӕй хицӕн кӕнынц? Хӕрнӕг у, мардӕн йӕ ныгӕнӕн бон цы кӕнд скӕнынц, уый. Стыр хист дӕр ма йӕ хонынц, стӕй мӕгуыр фынг. Мӕгуырд-зинады вӕййынц бинонтӕ, иу сӕ кӕй фӕхъуыд, уый тыххӕй. Ӕвирхъау бӕллӕх сыл ӕрцыд, фӕлӕ уӕддӕр се ‘гьдау кӕнынц, сӕ марды йӕ фӕстаг фӕндагыл йӕ ӕнусон бынатмӕ фӕндараст кӕнынц ӕгьдауыл, фыдӕлты уагыл. Ӕмӕ уыцы зын, зӕрдӕ-риссӕн хъуыддаджы сӕ фарсмӕ чи ӕрбалӕууы, уыдоны дӕр нӕ ферох кӕнынц — фӕлхас кӕнынц, цӕмӕй сын сӕ мардӕн мӕрддзыгой адӕм рухсаг зӕгьой, ууыл бацархайынц. Кӕд сӕ уымӕ нӕ февдӕлы, ууыл нӕ вӕййынц, уӕддӕр. Талф-тулфӕй фынг куыд рауайы, афтӕ рауайы. Хойраг, фыдызгьӕл, нозт ӕмӕ ма цӕттӕ хӕринӕгтӕ: цыхт, цӕхджынтӕ. Уымӕй фылдӕр фӕтчгӕ дӕр нӕ кӕны: фынджы бӕркадыл нӕ вӕййынц мӕрд-джынтӕ, уымӕй дӕр ӕвдыст цӕуы сӕ зӕрдӕйы рыст. Марды йӕ мӕрдон фӕндагыл ӕгъдауыл арвитын вӕййы сӕйрагдӕр йӕ ныгӕнӕн бон. Мӕгуыр зӕрдӕ вӕййынц бинонтӕ ӕмӕ хиуӕттӕ, мӕгуыр вӕййы фынг дӕр. Цыфӕнды кӕнды дӕр нозт коньяк, шампай наг, хойраг фыдджынтӕ, физонджытӕ ӕмӕ ӕндӕр ахӕм зӕр-дӕ буц ӕмӕ бухъгӕнӕнтӕ фынгыл ӕвӕрын уымӕн не ‘мбӕлы. Мард дзы удӕгасӕй кӕд искӕйы уӕлдай уарзт кодта, уӕд ын дзы йӕ номыл скӕн ӕмӕ йын дзы дӕ хӕдзары рухсаг зӕгь. Хӕрнӕгӕй райдайынц, мардӕн афӕдзы дӕргъы цы кӕндты ӕгьдӕуттӕ фӕкӕнынц, уыдон,. Хӕрнӕг марды кӕндтӕй иунӕг кӕй у, уый зыны Къостайы фыстӕй дӕр. «Чи дӕ»-йы кӕсӕм: Гӕппӕл дӕр мын нал уыд... Цы фӕци мӕ зӕхх? Хӕрнӕгӕн, дам, бахъуыд... Цу исты сын зӕгь! Гыццыл уӕлдӕр та «Ус хистытӕ кодта, фӕуӕй кодта зӕхх». Хӕрнӕджы фӕстӕ иннӕ кӕндтӕ та сты хистытӕ. Хистытӕ ӕнӕнхъӕлӕджы хъуыддӕгтӕ нӕ вӕййынц мӕрд-джын бинонтӕн, хиуӕттӕн фадат вӕййы сӕхи сӕм бацӕттӕ кӕнынӕн. Уымӕ гӕсгӕ хисты фынгӕн мӕгуыр фынг рахонӕн нӕй. Бинонтӕ ӕмӕ хиуӕттӕ бацархайынц сӕ марды номыл алцӕмӕй ӕххӕст фынг ӕрцӕттӕ кӕныныл, сӕ мардӕн алы-хуызон хӕринӕгтӕ ӕмӕ нозтытӕ ныххӕлар кӕныныл. Сӕр-магондӕй сцӕттӕ кӕнынц суанг бӕгӕны дӕр. Фынг аив ӕмӕ хъӕздыг вӕййы алыхуызон дыргь ӕмӕ халсартӕй, гагадыр-гьтӕй, аджинӕгтӕй, бӕркадджын хойраг ӕмӕ фыдызгъӕлӕй. Нӕ дзы вӕййы ӕрмӕст царды бухъдзинад ӕмӕ цинӕвдисӕг хӕринӕгтӕ ӕмӕ нозт: фыдджынтӕ, физонӕг, шампайнаг, коньяк ӕмӕ ӕндӕртӕ. Цы у Фыдрайсом? «Нӕ хӕрз хион амард, ӕмӕ йӕ куы баныгӕдтой, уыцы боны хӕдфӕстӕ райсомы мӕрдджын бинонтӕн сӕ иннӕ хион фыдджынтӕ скӕнын кодта. Афтӕ, дам, ӕмбӕлы, йӕ хӕр-нӕджы кусартӕй йын хъуамӕ фыдджынтӕ ныххӕлар кӕнӕм, фыды райсом, дам, уымӕн хуыйны. Ӕз ын загьтон: уӕлмӕр-дмӕ нӕ цӕуын хъӕуы, йӕ уӕлмӕрдыл арт кӕнынмӕ. Уый мӕм нӕ байхъуыста. Гъе уый куыд раст у? Алы ӕнӕмбаргӕ адӕймаг нын не ‘гъдӕуттӕ афтӕ куы зыгьуыммӕтӕ кӕна, уӕд сӕ цы рауайдзӕн?» — мӕстыйӕ дзырдта иу ус иннӕмӕн. Ӕмӕ куыннӕ, куыннӕ! Йӕ сагъӕс ӕмӕ фиппаинаг раст сты. Чидӕр, дам, гуыпп фехъуыста, фӕлӕ кӕцӕй, уый нӕ базыд-та ӕмӕ кӕцырдӕм лыгьдаид, уый фыдӕй цъысымы бахаудта. Фыдрайсом, кӕнӕ фыдырайсом ӕмӕ фыдджынӕн иумӕйагӕй ницы ис. Фыдджын фыдӕй, дзидзайӕ конд хӕринаг у, уымӕй дӕр бӕрӕгбоны куывды, чындзӕхсӕвы кадджын хӕринаг. Фыдрайсом — фыдырайсом та мардӕгьдау. Фыд кӕуыл ӕрцӕуы — мард кӕуыл ӕрцӕуы, уый ма йӕ марды ӕртӕ боны йӕ хӕдзары фӕуыны, фӕкӕуы йыл. Куы йӕ баныгӕнынц, уӕд дзы бынтон сафтид вӕййынц. Йӕ уыцы уаг тынгдӕр банкъары дыккаг бон райсомӕй, ӕмӕ йӕ фыдрайсом дӕр уымӕн хонынц. Ис нӕм иу ахӕм карз ӕлгьыст дӕр: «Фыдрайсом дыл скӕнӕд». Ома, дӕ бинонтӕй иу амӕлӕд. Фыдрайсом — фыдырайсомы мӕрдджын бинонты ӕмӕ хӕрз хиуӕтты устытӕ сӕумӕйӕ (кӕмдӕрты, хур куы нӕма скӕсы, уӕд) бабӕрӕг кӕнынц сӕ марды уӕлмӕрд. Йӕ уӕлмӕрдыл ын арт скӕнынц ӕмӕ йын ӕй ныффӕлдисынц, ныххӕлар ын кӕ-нынц, семӕ цы хойраг ахӕссынц, уый. Ацы ӕгьдауӕн йӕ сӕй-рагдӕр нысан у мардӕн йӕ арты хай рахицӕн кӕнын. Мӕрдты бӕстӕйы йӕ куыд тава, хъарм кӕна, афтӕ. Мӕйты ирон нӕмттӕ цы амонынц? Афӕдзы мӕйты нӕмттӕ иронау фыссын куы райдыдтам, уӕдӕй нырмӕ адӕм арӕх фӕрсынц, иу кӕнӕ иннӕ мӕйы ном афтӕ цӕмӕн хуыйны, зӕгьгӕ. Уыцы фарстытӕ арӕхдӕр сӕвзӕрынц ахуырдзау фӕлтӕрмӕ. Ӕмӕ, тынгдӕр уыдоныл хъуыды кӕнгӕйӕ фыст ӕмӕ мыхуыргонд цӕуы ацы уац. Уымӕ гӕсгӕ дзы ис, мӕйты иумӕйаг, дунеон нӕмттӕ цы амонынц, афтӕ сӕ цӕмӕн рахуыдтой, уый дӕр. Алы ног аз дӕр райдайы январӕй. Уый у афӕдзы фыццаг мӕй. Ахӕм ном ын радтой рагон ромӕгтӕ. Сӕ мифологийы ду-ары, кулдуары, хӕдзары рахизӕны, хӕдзармӕ бахизӕны бар-дуаг Янусмӕ гӕсгӕ. Янусыл сӕхи фӕдзӕхстой ромаг легионтӕ хӕстмӕ цӕугӕйӕ. Иуныхасӕй, у ирон мифологийы Къӕсӕры Уастырджийы халдих. Фӕндаджы райдайӕны бардуагӕн бахӕс кодтой рӕстӕджы, афӕдзы райдайӕныл дӕр аудын. Январь та ирон адӕм хонынц Тъӕнджы мӕй. Раджы йыл ныффидар ацы ном. Дзырд тьӕнг амоны зӕл. Карз уазал ӕхсӕвты, уыдон та фылдӕр хатт вӕййынц тьӕнджы мӕйы, зӕхх аскъуыдтӕ вӕййы ӕмӕ бирӕ хӕттыты бӕлӕсты дӕр афады. Ахӕм ӕхсӕвты фӕхъ-уысы зӕхх ӕмӕ бӕлӕстӕ куыд фескъуыйынц, уый зӕл-тьӕнг. Егъау дзаг бӕрцуат куы асӕтты, уӕд дӕр фӕзӕгьӕм: нытьтьӕнг ласта. Тъӕнджы мӕй раздӕр нымад цыд ныры январы ӕмбисӕй февралы ӕмбисмӕ. Афтӕ дарддӕр иннӕ мӕйтӕ дӕр. Январь ма ирон адӕм хуыдтой Басылты мӕй дӕр, басылтӕ-иу кӕй код-той, уымӕ гӕсгӕ. Дыгурмӕ ма та хуынд Ӕнсуры (ссыры) мӕй дӕр. Иннӕ мӕйтӕн дӕр ирон ӕвзаджы ис цалдӕргай нӕмттӕ. Мах дзы равзӕрстам, фылдӕр кӕмтты ӕмӕ хъӕуты сӕ куыд хуыдтой, уыдон. Дыккаг мӕй — февраль. Уый дӕр у латинаг ном. Амоны хи ссыгьдӕггӕнӕн. Рагон Ромы ацы мӕй раздӕр уыд афӕдзы рай-дайӕн, ӕмӕ-иу зӕронд азӕй сӕхи сыгьдӕг кодтой. Ацы динон бӕрӕгбон та хуынд «Фебруарий» - ссыгъдӕггӕнӕн. Уымӕ гӕс-гӕ фӕзынд мӕйы ном февраль. Ирон адӕм та йӕ зонынц Ӕр-тхъирӕны мӕйӕ. Дзырд ӕртхъирӕн цы амоны, уый бӕрӕг у, фӕлӕ мӕй афтӕ цӕмӕн хуыйны, кӕмӕ ӕртхъирӕн кӕны, уый алчи нӕ зоны. Уый фӕдыл ис сӕрмагонд таурӕгь. Куыддӕр февраль кӕронмӕ фӕцӕйхӕццӕ кӕны, афтӕ адӕм уалдзӕджы комулӕфт банкъарынц ӕмӕ зымӕгмӕ зынӕввӕрсон цӕстӕй акӕсынц, нал дзы фӕтӕрсынц. «Зымӕгӕн йӕ хъару фӕци — цигайнаг йӕ кӕрц уӕймӕ рахаста», - афтӕ арӕх фӕзӕгьынц. Кӕддӕр, дам, февралы фӕстаг бон фыййау бацин кодта, зы-мӕджы кӕрон кӕй ӕрцыд, ныр йӕ фосӕн ӕххормагӕй фесӕфӕн кӕй нал ис, ууыл. Миты бын цъӕнут дӕр хӕрдзысты, зӕгъгӕ. Ӕмӕ уадындзы хъӕлӕсӕй базарыд. Уый февралмӕ хъыг фӕ-каст, цӕуылнӕ мӕ тӕрсы, зӕгьгӕ. Ӕмӕ йӕм бартхъирӕн кодта, фӕлӕ йын йӕ бон ницыуал уыд, - йӕ рӕстӕг фӕци. Уӕд ӕрхатыд мартьимӕ: ӕркуырдта дзы ӕртӕ боны, фыййауӕй йӕ маст райсынӕн, ӕз, дам, ын йӕ фос ӕххормагӕй аскъуынон. Радта йын ӕртӕ боны мартьи... Уыцы ӕртӕ боны ахӕм хъызт-тымыгъ скодта ӕмӕ йӕ фындз дӕр ӕддӕмӕ ничи радар-дта. Фыййау ӕрхъуыдыджын разынд. Хӕлын дзӕкъулы гӕды нывӕрдта ӕмӕ йӕ фосдарӕн скъӕты бӕрзонд сауыгьта. Гӕды иудадзыг архайдта дзӕкъулӕй раирвӕзыныл ӕмӕ, хӕлыны хы-бар-хыбурӕй тӕрсгӕйӕ, фос ӕртӕ ӕхсӕв-боны сынӕр не сца-гътой ӕмӕ не сӕххормаг сты. Афтӕмӕй аирвӕзтысты. Гъе, уымӕ гӕсгӕ фӕзынд Ӕртхъирӕны мӕй. Ирон адӕм ма йӕ хонынц Комахсӕны ӕмӕ фӕндагкъулгӕнӕн мӕй дӕр. Ном комахсӕн у динимӕ баст, фӕндагкъулгӕнӕн та амоны, хӕхбӕс-ты бирӕ мит кӕм уарыд, уым фӕндӕгтӕ акӕныны рӕстӕг. Мӕйы ном мартъи дӕр у Ромы мифологийӕ ист. Равзӕрд хӕсты бардуаджы ном Марсӕй. Уый кадӕн ӕй рахуыдтой афтӕ. Ирон адӕм та йӕ хонынц Комдарӕны мӕй. Нӕ фыдӕлтӕ ком дардтой авд къуырийы. Уыдонӕй цыппар хауд ацы мӕймӕ, иннӕ ӕртӕ та — апрелмӕ. Уымӕ гӕсгӕ ирон адӕм мартъи ӕмӕ апрель хуыдтой мархойы дыууӕ мӕйы. Мартъийы рӕстӕг фӕлдурӕджджын кӕй вӕййы, арӕх кӕй ивы, адӕй-маджы низтӕ кӕй сабухын кӕны, уымӕ гӕсгӕ йӕ хонынц тӕр-гайгӕнӕг, стӕй Хъӕнтӕбӕрӕггӕнӕг дӕр. Тынг хорз ыл сбадт Тӕргӕйтты мӕй. Уалдзӕг бирӕвӕрсыгӕй разыны апрелы, йе ‘ппӕт хъаруйӕ базмӕлы ӕрдз: зайӕгойӕ, цӕрӕгойӕ. Сабухы адӕймаджы зӕр-дӕйы дӕр. Уымӕ гӕсгӕ йӕ ном бӕт у бердзенты мифологийы уарзондзинады ӕмӕ сылгоймаджы рӕсугьддзинады сылгой-маг бардуаг Афродитӕимӕ. Ирон адӕм та йыл сӕвӕрдтой — Хуымгӕнӕны мӕй, кӕнӕ Дзывырдарӕнты мӕй. Дзывыр рагон чысыл хъӕдын гутон. Фӕлтӕхӕн цъиу дзывылдары ном дӕр равзӕрд ацы дзырдӕй. Дзывыл(р)+дар. Уымӕн ӕмӕ-иу уалд-зӕджы ацы чысыл ӕмӕ рӕсугьд маргь, йӕ къӕдзил тилгӕ доны был иу дурӕй иннӕмӕ рог гӕппытӕ кӕнгӕ куы федтой, уӕд уый ӕрдзон уагӕй нысан кодта:дзывырдарӕнты афон ӕрхӕц-цӕ. Иу хъӕумӕ, дам, дзывылдар нӕ тахт, ӕмӕ хуым нал код-той,- ахӕм ӕмбисонд дӕр ма нӕм куы ис. Гутон куы фӕзынд, уӕд ацы мӕйыл хорз сбадт ном Хуымгӕнӕны мӕй. Хуымгӕнӕнты райдайӕн стыр бӕрӕгбон уыдис ирон адӕмӕн. Сӕхи йӕм цӕттӕ кодтой Тутыры бонӕй фӕстӕмӕ. Тутырты-иу нӕлгоймӕгтӕ хъӕдмӕ ацыдысты ӕфсон-дзӕгтӕн, тӕбынӕгтӕн, адӕгӕгтӕн хъӕдӕрмӕг кӕнынмӕ. Ӕр-ластой-иу сӕ, ӕрцӕттӕ-иу сӕ кодтой, хуымгӕнӕнты цӕды гал-ты бӕрзӕйтыл хорз куыд бадтаиккой, афтӕ. Фыццаг ауӕдз цы галтӕ хъуамӕ акодтаиккой, уыдоны айв кодтой алыхуызон, сӕ къӕдзилтыл, сыкъатыл-иу сын бакодтой сырх хӕцъилы уад-здзӕгтӕ. Хуымонтӕ-иу уыдысты нӕлгоймӕгтӕ. Сылгоймӕггы уыцы бон хӕдзары мимӕ не ‘вдӕлд, бӕрӕгбоны фынг уыд сӕ сагьӕс. Хуымгӕнӕнты фыццаг бон бирӕ бакусынмӕ нӕ тыр-ныдтой, фӕссихоры рӕстӕг-иу арвыстой дзаджджын фынгтыл, бӕрӕгбоны куыд ӕмбӕлы, афтӕ хъӕлдзӕгӕй. Май у афӕдзы фӕндзӕм мӕй. У Ромы мифологийы сыл-гоймаг бардуаг Майе-имӕ бӕт. Майе латинагау амоны мад, дзидзидарӕг мад. Ацы мӕйӕн нӕ фыдӕлтӕ радтой цалдӕр номы: Зӕрдӕвӕрӕны, Сыфтӕры ӕмӕ Ныкколайы мӕй. Сы-фтӕры мӕй цӕмӕн, уый ӕмбӕрстгонд у, бӕлӕстыл сыфтӕр уӕд сарӕх вӕййы. Ныкколайы бӕрӕгбон дӕр вӕййы майы. Цы амоны зӕрдӕвӕрӕн? Фылдӕр адӕм ӕй афтӕ цӕмӕн хонынц? Зӕрдӕвӕрӕн у ирон адӕмӕн иумӕйаг мӕрдты бон. Вӕййы майы фӕстаг цыппӕрӕмы. Уӕд нӕу февӕрынц ингӕнтыл. Нӕу рагон ирон ӕвзагыл у зӕлдӕ. Зӕлдӕ рахызт зӕрдӕмӕ, дзывырдарӕй дзывылдар куыд рауад, афтӕ. Сонорон ӕмхъ-ӕлӕсонтӕ кӕрӕдзи ӕнцонӕй ивынц. Ӕхсӕзӕм мӕйыл ном июнь сӕвӕрдтой Ромы мифологийы мӕйы бардуаг Юноны кадӕн. Иронау та хуыйны Хурхӕтӕ-ны мӕй. Стӕй ма Кӕхцгӕнӕнты мӕй дӕр. Июны боны дӕргь вӕййы ӕппӕты фылдӕр, стӕй ахӕты зымӕджы ӕрдӕм — бон цыбырдӕр кӕнын райдайы, ӕхсӕв та — даргьдӕр. Хурхӕтӕны мӕй дӕр ӕй уымӕн хонынц. Кӕхцгӕнӕнты уымӕн, ӕмӕ раз-дӕры зӕронд нымадмӕ гӕсгӕ ахста июлы фыццаг ӕмбис дӕр, ӕмӕ ӕййӕфта бӕрӕгбон кӕхцгӕнӕнтӕ. Июль-Сусӕны мӕй. Йӕ дунеон ном бӕт у Ромы паддзах Юлий Цезаримӕ. Сусӕн цы амоны, уый бӕлвырд нӕу. Ӕцӕг дыгурон диалекты ис дзырдбаст сусӕн кӕны. Стӕй ма арӕх фехъусӕн ис: «Дӕ сӕр сусӕны бӕхы тылд цы кӕныс?» Сусӕны мӕйы ӕнтӕфы бӕх, ӕнцад лӕугӕйӕ, бындзытӕ суры йӕ сӕры тылдӕй. Сусӕн ирон адӕм ӕмбарынц — тынг тӕвд. Ирон-уы-рыссаг дзырдуаты дӕр уырыссагау амынд цӕуы — месяц зноя, духота, зной. Ацы мӕй ма хуыдтой Хуымгӕрдӕнты, стӕй Хосгӕрдӕн-ты мӕй дӕр. Цалынмӕ комбайн нӕ фӕзынд, уӕдмӕ хуымтӕ дӕсдӕггай каретой къухӕй-ӕхсырфӕй. Сылгоймӕгтӕ бастой куыристӕ, сӕ куыристӕ хъилӕй амадтой уыгӕстӕ ӕвдгӕйттӕй. Стӕй сӕ кодтой най. Хорӕфснайӕнтӕ зӕхкусӕгӕн уыдысты стыр фӕлварӕн ӕмӕ, цӕмӕй хорз ацыдаиккой, уый тыххӕй-иу хуымгӕрдӕнтӕ райдыдтой бӕрӕгбоны фынгӕй. Уым ног хорӕй хъуамӕ уыдаид ӕртӕ хӕбизджыны. Хосгӕрдӕнтӕ уымӕн, ӕмӕ-иу кӕхцгӕнӕнты фӕстӕ ралӕу-уыд хос кӕрдыны рӕстӕг. Фосдарӕг ирон адӕмӕн хосгӕрдӕн-тӕ цы нысан кодтой, уый бамбарӕн ис, сӕ райдайӕн сын бӕрӕг-боны кӕй уыд, уымӕй дӕр. Уыцы бон дӕр ӕфсинтӕ кодтой ӕрмӕст хойраджы куыст. Нӕлгоймӕггӕй та бӕрӕгбонхуызӕй иутӕ цӕттӕ кодтой цӕвджытӕ, цӕвӕгхъӕдтӕ, хъӕсдарджытӕ, иннӕтӕ-иу ацыдысты уыгӕрдӕнмӕ. Хуыздӕр хосдзауӕн-иу ба-бар кодтой кадджын фыццаг ӕртӕ уисы ӕрхӕссын. Цезары фӕдон Август Октавианы ном хӕссы афӕд-зы ӕстӕм мӕй Август. Иронау та Майрӕмы мӕй. Августы кӕрон — фӕстаг майрӕмбоны вӕййы Майрӕмы куадзӕн. Нӕ азнымадӕй 46 азы размӕ Ромы къӕлиндары афӕдзы уыд ӕдӕппӕт дӕс мӕйы. Уыдысты ӕнӕном. Нымад цыдысты фыццаг, дыккаг, ӕртыккаг ӕмӕ афтӕ дарддӕр. Уыцы раныма-ды сентябрь амыдта ӕвдӕм мӕй, октябрь — ӕстӕм, ноябрь — фарӕстӕм, декабрь — дӕсӕм. Ныр дӕр латинаг ӕвзаджы амонынц ацы нымӕцтӕ. Афтӕмӕй та сты фарӕстӕм, дӕсӕм, иуӕндӕсӕм ӕмӕ дыууадӕсӕм мӕйтӕ. Уымӕн ӕмӕ кӕд афӕд-зы мӕйтӕ дыууадӕс баисты, ӕхсӕзыл дзы ног нӕмттӕ сӕвӕрд-той, уӕд дӕр фӕстаг цыппарыл баззадысты сӕ рагон нӕмттӕ. Сентябрь — иронау Рухӕны (Нырхӕны) мӕй. Хонынц ма йӕ Ичъынайы ӕмӕ Хусгӕнӕны мӕй дӕр. Цы амоны рухӕн (нырхӕн)? Фӕззӕг сагтӕ сӕ куырмӕдзӕуӕн рӕстӕг кӕрӕд-зимӕ куы фӕуасынц, уӕд зӕронд адӕм фӕзӕгъынц: «Сагтӕ рухӕн (нырхӕн) кӕнынц». Рухӕн — рыхын, нырхын, уасын, ӕмбухын, богь-богь кӕнын. Ичъына-бинонтӕ фылдӕр кӕныны бардуаг. Йӕ бӕрӕгбон вӕййы сентябрь! Фӕззыгон куыстытӕ ивынимӕ бӕт у. Сентябрь! ахӕссы хус рӕстӕг ӕмӕ йӕ, ӕвӕццӕгӕн, Хусгӕнӕны мӕй дӕр уымӕн хонынц. Октябрь — Кӕфты мӕй. Ирон адӕмы фыдӕлтӕ кӕддӕр Сау ӕмӕ Азовы денджызты был дӕр цардысты ӕмӕ сӕм кӕ-саджы куыстад стыр бынат ахста. Денджызы был сӕ горӕт Пантикапей дӕр абоны ирон ӕвзагыл амоны Панти-фӕндаг, капей-кӕф. Ома, Кӕфты фӕндаг. Кӕф у кӕсӕгты хуыздӕр, ӕппӕты арӕхдӕр вӕййы октябры. Уӕд йӕ еугӕф фӕкалы ӕмӕ-иу Хъаспы денджызӕй Ирыстоны цӕугӕдӕтты ратӕд-зӕнтӕм дӕр бахӕццӕ. Цалынмӕ-иу йӕ еугӕф акалдта, уӕдмӕ йӕ ахсын нӕ фӕтчыд. Фӕстӕмӕ здӕхгӕйӕ йыл нӕ ауӕрстой. Ныр кӕф Ирыстонмӕ Мӕздӕджы районӕй уӕлдӕр нал хӕццӕ кӕны — йӕ фӕндаг ын цӕугӕдон Малкӕ ӕмӕ Теркыл цы ауӕзт сарӕзтой, уый ӕрӕхгӕдта. Ноябрь — Чындзӕхсӕвты, Джеоргуыбайы мӕй. Джеоргуы-байы бӕрӕгбон у Уастырджимӕ кувӕн къуыри, ирон адӕмы иумӕйаг бӕрӕгбон. Йӕ ном гуырдзиаг ӕвзагӕй ист у: Джеор-гуыба — Георг+оба-Георгийы бӕрӕгбон. Чырыстон дин пара-хатгӕнӕг гуырдзиаг миссионертӕ Ирыстоны афтӕ «хорз» ба-куыстой ӕмӕ ма нын Хуыцауы фарсмӕ цы зӕд ӕвӕрӕм, уый кадджындӕр бӕрӕгбоны ирон ном дӕр ферох кӕнын кодтой. Баивтой йӕ Джеоргуыбайӕ. Бӕрӕгбоны дӕр Чырыстон дины сыгъдӕг уд Уӕлахизхӕссӕг Георгийы — ӕрыгон хӕстон лӕд-жы, (Уастырджи та у зӕронд лӕг) номимӕ бабӕттын уыд сӕ Ӕртӕ уӕливыхы ӕвдгай дихтӕй. Афтӕ сӕ лыг кӕнынц Дыгуры. зӕрды. Фӕлӕ уый сӕ къухы нӕ бафтыд. Уымӕн ӕмӕ абон дӕр ма бӕрӕгбоны фынгыл дыккаг сидт вӕййы Уастырджийы номыл. Кувӕн къуыри дӕр хонӕм Уастырджимӕ кувӕн къуы-ри. Чи зоны, ӕмӕ раздӕр дӕр хуынд, Уастырджимӕ кувӕн къуыри». Ацы бӕрӕгбон фӕззӕджы кӕронмӕ хуымӕтӕджы нӕ ахастой. Зӕхкусӕгӕн, фосдарӕгӕн уӕд къаддӕр куыст вӕййы. Йӕ тыхст рӕстӕджытӕ — хосгӕрдӕнтӕ, хорӕфснайӕнтӕ ахи-цӕн кодта, хостӕ, хортӕ бафснайдта. Ныр ын ис фадат йӕ кадджындӕр зӕд Уастырджийы ном ссарынӕн, фӕллад суад-зынӕн ӕмӕ цӕлы фынггыл бадынӕн дӕр. Чындзӕхсӕвты мӕй та йӕ хуыдтой уымӕн, ӕмӕ-иу ацы мӕйы сарӕх сты чындзӕхсӕвтӕ. Афӕдзы дӕргьы, стӕй раз-дӕр дӕр-иу дыууӕ мыггаджы хистӕртӕ ӕрыгӕттӕн сӕ амонд баиу кӕныныл куы бафидыдтой, уӕд-иу чындзӕхсӕв та ар-гъӕвтой фӕззӕгмӕ — Джеоргуыбайы бӕрӕгбоны фӕстӕмӕ. Зарӕджы ныхӕстӕ: «Бӕркадджын фӕззӕджы чындзӕхсӕв скӕндзыстӕм» хуымӕтӕджы нӕ райгуырдысты. Зӕхкусӕг фӕззӕджы фӕрӕзджындӕр вӕййы: йӕ къӕбиц — хъӕздыгдӕр, йӕхӕдӕг — ӕвдӕлондӕр. Декабрь — Цыппурсы мӕй (дыгуронау Цӕппорсе мӕйӕ). Цыппурс, омӕ цыппор боны комдараны фӕстӕ-иу сӕ ком уӕд суагътой. Цыппурс бӕттынц чырыстон бӕрӕгбон Есо Чырыстийы райгуырӕн бонимӕ. Вӕййы 25 декабры-ног нымадӕй, 7 январь! — зӕронд нымадӕй. Цыппурсы мӕй ма ирон адӕм хонынц Дыууӕ Нафы мӕй дӕр. Наф — хӕдзарвӕндаджы бардуаг. Ахуыргӕндтӕ куыд зӕгьынц, афтӕмӕй бӕрӕгбон Цыппурс ирон адӕммӕ уыд Чырыстийы райгуырды размӕ дӕр, бӕттынц ӕй скифаг бӕрӕгбонимӕ. «Дзырд цыппурс равзӕрд ирайнаг патвараат-ӕй, - фыссы ахуыргонд Цыбырты Людвиг - уый та амоны цыппор. Ахӕм ном ын уымӕн ис, ӕмӕ Цыппурсы агьом-мӕ цыппор боны уыдис мархо». Цыппор боны дӕргъы-иу ирон адӕм Цыппурсы бӕрӕгбоны суагътой сӕ ком. Нӕ фыдӕлтӕ афӕдзы дӕргьы комдарӕнтӕ кодтой ӕртӕ хатты: Куадзӕны, Майрӕмы куадзӕны ӕмӕ Цыппурсы размӕ. Цы у Рӕмонбон? Зонӕм дзырдтӕ бӕрӕгбоны, ӕнцойбон ӕмӕ къатыбоны мидис. Фӕлӕ рӕмон, рӕмонбон цы амонынц, цы хъуыды ӕвдисынц, уый рӕстмӕ не ‘мбарӕм. Рӕмонбон бӕрӕгбон у, Рӕмонатӕй ирон мьптаг дӕр ис. Уӕд цы амонынц Рӕмон, Рӕмонбон? - афтӕ дӕр арӕх бафӕрсынц. Афӕдзы дӕргьы ирон адӕммӕ бирӕ алыхуызон бӕрӕг бонтӕ вӕййы: цины ӕмӕ хъыджы, зӕрдӕрайы ӕмӕ мысӕн, фыдохы, уӕззау куысты ӕмӕ ӕндӕртӕ. Уымӕ гӕсгӕ сӕ цард-цӕрӕнбонтӕн радтой ахӕм нӕмттӕ: Къатыбонтӕ, Ӕнцойбонтӕ, Рӕмонбонтӕ, Бӕрӕгбонтӕ ӕмӕ Тӕфӕбонтӕ. Къатыбонты, ома, кусӕнбонты царды фӕрӕзтыл сагьӕсты адӕймаг ихсийы уӕззау куысты; ӕнцойбонты уадзы йӕ фӕллад, фӕлӕ йӕ рох нӕу йӕ райсомы бон; рӕмонбонты у хъӕлдзӕг, зӕрдӕрай, йӕ зӕрдӕ цин кӕны, фырт ын кӕй райгуырд, йӕ рынчын кӕй сдзӕбӕх кӕнӕ йӕ бӕлццон ӕгас хӕдзар кӕй ссардта, ууыл ӕмӕ ӕндӕр ӕхсызгон хабӕрттыл: уалдзӕджы, сӕрдыгон ӕмӕ фӕззыгон куыстытӕ кӕй райдыдтой, кӕнӕ кӕй фесты, ууыл. Йӕхи ӕнкъары амондджынӕй, у сабыр, ӕдыхст. Бӕрӕгбӕтты дзаг фынгтыл кувы Дунескӕнӕг Иунӕг Стыр Хуыцаумӕ, Уастырджимӕ, зӕдтӕ ӕмӕ дуджытӕм; йӕхиуыл, йӕ удыл нӕу ӕмӕ йӕ рох кӕнынц царды уӕз, йӕ зындзинӕдтӕ; Тӕфӕбон, ома йыл зиан куы ӕрцӕуы, уӕд уый фӕдыл, афӕдзы дӕргьы кӕндты у фыдох ӕмӕ ӕрхуым. Ӕнцойбонтӕ сты фӕлладуадзӕн бонтӕ. Фылдӕр вӕййынц хуыцаубонты. Къуырийы ӕвдӕм бон у хуыцаубон. Дунесфӕлдисӕг Иунӕг Хуыцау дӕр, дам, зӕхх ӕмӕ дунейы скондыл фӕкуыста ӕхсӕз боны, ӕвдӕм бон та йӕ фӕллад уагьта. Уымӕй уӕлдай ма нӕ фыдӕлтӕ къуырийы бонтӕй алкӕцыйы дӕр бавӕрдтой сӕрмагонд мидис, ирон адӕмон сфӕлдыстадмӕ гӕсгӕ дзы алкӕмӕн дӕр ис йӕхи зӕд, йӕхи бардуаг. Къуырисӕр у Алардыйы, Тутыры ӕмӕ Уациллайы бон. Дыццӕг у Уастырджийы бон. Ӕртыццӕг — Бынаты бардуаджы бон. Цыппӕрӕм — Мыкалгабырты бон. Майрӕмбон — Мады зӕды, Мады-Майрӕмы бон. Сабат — Мӕрдты бон. Хуыцаубон — Стыр Хуыцауы бон. Иунӕг Стыр Хуыцауы, ранымад зӕдтӕ ӕмӕ дауджыты бӕрӕгбӕттӕ дӕр вӕййынц къуырийы бонтӕй алкӕмӕн дӕр йӕ боны. Уый афтӕ нӕ амоны, ӕмӕ уыцы бонтӕм иннӕ зӕдтӕ ӕмӕ дауджытӕ ницы бар дарынц. Зӕгьӕм, Хуыцаубонмӕ бирӕ бӕрӕгбӕттӕ ӕрцӕуынц: Фӕлвӕра, Фацбадӕн, Куадзӕн, Атынӕг, Къобы Уастырджи, Ичъына ӕмӕ суанг Ногбон дӕр. Бафиппайын хъӕуы уый дӕр, ӕмӕ алы бӕрӕгбон дӕр райдайы, цы боны уыдзӕн, уый ӕхсӕвы. Уымӕн ӕмӕ ирон адӕммӕ суткӕ нымад цӕуы иу ӕхсӕвы иу сахатӕй иннӕ ӕхсӕвы иу сахатмӕ нӕ, фӕлӕ иу изӕрӕй иннӕ изӕрмӕ. Дзургӕ дӕр афтӕ куы кӕнӕм. Сабаты куы баталынг вӕййы, уӕд фӕзӕгьӕм: «Ахсӕв у Хуыцауы ӕхсӕв», хуыцаубоны изӕрӕй та -«Къуырисӕры ӕхсӕв» ӕмӕ афтӕ дарддӕр. Гъе, уымӕ гӕсгӕ нӕм Джеоргуыбайы Уастырджимӕ кувӕн къуыри, кӕд йӕ бон дыццӕг у, уӕд райдайы къуырисӕры изӕрӕй. Йӕ ‘рвитӕн дӕр вӕййы иннӕ къуырисӕры изӕрӕй. Бӕрӕгбонӕн та, куыд изӕр фӕкӕны, афтӕ йӕ тых сӕтгӕ кӕны, ӕмӕ, куыддӕр дыууӕ сахаты свӕййы, афтӕ ӕфсинтӕ, фысымтӕ стыхсынц. Изӕры ӕрцыдӕй стӕрсынц ӕмӕ фынгтӕ ӕрӕвӕрыныл фӕтагьд кӕнынц. Ирон бӕрӕг бонтӕ бирӕ сты. Алы ко мы, алы хъӕуы цӕрджытӕн, алы мыггагӕн дӕр ис хицӕн ӕмӕ хицӕн бӕрӕгбӕттӕ. Рӕмонбон, куыд бӕрӕгбон, афтӕ у иумӕйаг ӕмӕ афӕдз вӕййы цалдӕр хатты. Хор-Хоры бон, Хуымидианы, хорӕфснайӕнтырайдайӕны, Халмӕвналӕны, Сагӕйттыӕхсӕвы ӕмӕ ӕндӕр хъӕууонхӕдзарадон куыстыты райдайӕнты, стӕй сӕ фӕуӕнты. Уыдонӕй алкӕмӕн дӕр йӕхи ном ис, фӕлӕ ма сӕ Рӕмонбонтӕ дӕр хонынц. Уымӕн ӕмӕ сӕ райдайӕны дӕр адӕм сӕхи дарынц ӕдыхстӕй, цӕмӕй куыстытӕ ацӕуой рӕвдз ӕмӕ зӕрдӕзӕгьгӕ хорз, ӕрдзон уавӕртӕ сӕ куыд нӕ бахъыгдарой, афтӕ. Сӕ фӕуыны рӕстӕг та сӕ уӕззау уаргь се ‘ккойӕ ахауы, ӕмӕ райгондӕй, разыйӕ фынгтыл рабадынц, рӕмон зӕрдӕ вӕййынц, ӕнцойдзинад фенкъарынц. Рӕмонӕн ис ныхмӕвӕрд дзырд дӕр Нӕрӕмон - ӕнӕрӕмон. Нарты Сослан уыд Нӕрӕмон - ӕнӕбарон, схъиуд, хылмондаг, загьдкъахӕг. Ирон ӕгъдау ӕрдзыл дӕр ауды Не ‘гъдӕуттӕм куы ‘ркӕсӕм, уӕд нын уыдон бирӕ цыдӕр-тӕ зӕгъынц, ӕрдзы сыгьдӕгдзинады, куыд ӕй хъахъхъӕнын хъӕуы, уыдӕтты тыххӕй. Зӕгьӕм, дон чъизи кӕнын нӕ фӕт-чы. Уый охыл йӕ бырӕттӕ, фӕлхӕрттӕ цӕугӕдонмӕ ничи калдта. Дзыхы дон — ахӕм дзырдбастыл ма Нарты кадджыты дӕр ӕмбӕлӕм. Адӕм-иу сӕхӕдӕг дон цы суадонӕй нуӕзтой, уый уыдис табуйаг. Донскъӕфӕнты йӕм кувынмӕ цыдысты, ног чындзыты йӕм заргӕ ӕмӕ кафгӕ кодтой. Доны чызджытыл сӕ фӕдзӕхстой. Алы уалдзӕг ӕмӕ фӕззӕг дӕр-иу ӕм базыл-дысты. Сыгьдӕг дардтой фосӕн дондарӕнтӕ дӕр. Нӕ чъизи кодтой цӕугӕдӕтты. Ныр систы нӕ бырондӕттӕ. Артӕн бын фӕнык та дзы завод «Электроцинк», спъирт ӕмӕ карзнозтуад-зджытӕн нал ис, сӕ хъылма калынц цӕугӕдӕттӕм, ӕмӕ дзы бирӕ ран кӕсаг нӕ, фӕлӕуытъырн дӕр нал фендзынӕ. Ивары хъӕд. Нӕ фыдӕлтӕй нӕм ӕрхӕццӕ ахӕм дзырдбаст дӕр. Ивары хъӕд хуыдтой, хъӕуы Ныхасы ӕнӕбарлӕвӕрдӕй суг нӕ, фӕлӕ хъӕдӕрмӕг ракалӕн дӕр кӕм нӕ уыд, ахӕм хъӕды хай. Пайда та дзы кодтой, ӕхсӕнадон царды фарстатӕ лыг кӕнгӕйӕ. Уалдзӕг-иу ивылд дӕттӕ хидтӕ куы фӕластой, уӕд сӕ ногӕй аразын, кувӕндоны цардахъ ногӕй раивын хъуыд, кӕнӕ хъӕуы куырой заууатмӕ ӕрцыд, сидзӕргӕс усӕн зымӕг-мӕ суг не сфаг, уӕрдӕттӕ, ӕфсондзтӕ арӕзтой, уӕд-иу Ныхасы лӕгтӕ иумӕ уынаффӕ рахастой. Ӕнӕ уымӕй-иу Ивары хъӕдмӕ фӕрӕт чи систа, уый-иу хъӕуы Ныхас фӕивар кодта. Афтӕ хӕхбӕсты ирон адӕм хъахъхъӕдтой хъӕдты ӕвӕрӕн-тӕ. Сӕ фидӕны фӕлтӕрыл хъуыды кӕнгӕйӕ, тыхст цардӕн дӕр фӕрӕзтой, ӕмӕ уыцы аудындзинады фӕрцы нӕ хӕхты фӕхстӕ не сгӕмӕх сты. Куырттаты комы ма ахӕм ӕгъдау дӕр уыд: лӕппу-иу кӕмӕн райгуырд, уый йӕ номыл сагъта бӕлас. Фылдӕр — дыр-гьбӕлӕстӕ. Афтӕмӕй дыргьдӕттӕ фӕтӕндӕр, фылдӕрӕй-фылдӕр кодтой. Уӕвгӕ дыргьдӕттӕг бӕласмӕ, хъӕддаг уы-даид, хӕдзарон, фӕрӕт сисын нӕ, фӕлӕ дзы къалиу расӕттын дӕр никӕй цӕст уарзта. Ныр та алы фӕззӕг дӕр хъӕддаг дыргьтыл ӕмӕ гагадыргьтыл цуангӕнджыты фӕдтӕ нӕ хъӕды къохты, хъӕдгӕрӕтты Ӕрфӕны фӕдау фӕзынынц. Бӕлӕсты, къутӕрты къалиутӕ сӕттынц ӕмӕ сын сӕ дыргь афтӕмӕй ӕн-цонӕй тонынц. Иннӕ аз дӕр та сӕ бахъӕудзысты ӕмӕ сын кӕй нал уыдзысты, уый сӕ фӕсонӕрхӕджы дӕр нӕй. Уый нӕ, фӕлӕ, бӕлӕстӕ бындзарӕй чи ахауын кӕны, ахӕм фыдгӕнд-жытӕ дӕр дзы разыны. Ирон адӕймаг ӕрдзы сыгъдӕгдзинад нымадта уды сыгьдӕг-дзинадыл ӕмӕ йӕ хъахъхъӕдта уыцы хуызы. Диссагӕн дзури-наг уыдис нӕ кувӕндӕтты сыгьдӕгдзинад. Уӕдӕ кусарт кӕн-гӕйӕ, суанг туджы фӕд дӕр йӕ фӕстӕ кӕй нӕ уагьта, уый дӕр зындгонд у. Ӕрдзимӕ ӕнгом баст уӕвгӕйӕ йыл фӕдзӕх-ста йӕхи, зыдта йын йӕ кӕнонтӕ ӕмӕ уалдзӕг — тау уадзыны ӕмӕ цот кӕныны рӕстӕг — нӕдӕр суджы куыст кодта, нӕдӕр цуаны цыд. Уыцы фӕтк чи хӕлдта, уый ӕлгьыстаг уыд ӕрдзӕн ӕмӕ адӕмӕн дӕр. Нӕ фыдӕлтӕ, хъӕддаг дыргь тонгӕйӕ, цуан кӕнгӕйӕ ӕмӕ кӕсаг ахсгӕйӕ дӕр бӕрц зыдтой. Хӕлоф ницӕуыл кодтой. Уадз ӕмӕ дзы иннӕтӕн дӕр, мыггагӕн дӕр баззайа, зӕгьгӕ. Хуы-мӕтӕджы, ӕнӕскувгӕйӕ иу хъуыддаг дӕр нӕ кодтой. Цуаны цӕуыны размӕ ардтой Ӕфсатийы, кӕсаг ахсгӕйӕ — цӕугӕдо-ны, цады был Доффайы ном. Уыдон сты сӕ бардуӕгтӕ, скуынӕг кӕнын сӕ чи нӕ уадзы, цуанон ӕмӕ кӕсагахсӕгӕн дзы хай чи кӕны, ахӕм фарныл хӕст. Раздӕр Ирыстоны цӕугӕдӕттыл дауӕны рӕстӕг суанг сӕ райдайӕнмӕ Хъаспийӕ еугӕф калынмӕ цыд кӕф. Ныр йӕ фӕндаг ӕхгӕд у Мӕздӕгӕй уӕлӕмӕ ауӕзтӕй. Йӕ цӕуӕн афон ын абон дӕр ма хонӕм Кӕфты мӕй. Уӕд-иу тӕнджыты хӕрзӕнцон марӕн уыдысты. Фӕлӕ уый йӕ сӕрмӕничи хас-та, ӕмӕ сӕм ныффидар иу фӕтк: «Кӕфӕн, уӕлӕмӕ цӕугӕйӕ, ахсӕн нӕй — нӕ фӕтчы. Йӕ еугӕф куы акала ӕмӕ фӕстӕмӕ денджызмӕ куы здӕха, уӕд, табуафси». Ӕмӕ сӕ-иу мардтой хӕцӕнгарзӕй, хъилтӕй. Ӕвӕдза, цас аив хъуыдытыл хӕст уыдысты нӕ фыдӕлтӕ, ӕнхъӕлцау сылгоймагау хъахъхъӕдтой еугӕфимӕ кӕфы, хъӕддаг сырдты, ӕгомыг фосы дӕр. Цалын-мӕ йӕ зӕйц бабӕстон кӕна, уӕдмӕ йӕ нӕ хъыгдардтой. Худи-наг уыд, ахӕм саджы, арсы, стуры, фысы дзидза хӕрын дӕр. Ныр та? Фӕзынд нӕм ахӕмтӕ, къуырттон каркыл дӕр чи нӕуал ауӕрды. Уӕдӕ нӕ цӕугӕдӕттыл та мӕгуыры бон акод-та: кӕсаг нӕ, уытъырн ссарӕн дӕр дзы нал вӕййы токӕй ах-сджыты фӕстӕ. Афтӕмӕй та-иу нӕ фыдӕлтӕ-кӕсагахсджытӕ, цӕугӕдоны был ӕртӕ чъирийӕ кӕсӕгты, уырдты бардуаг Доф-фамӕ кувгӕйӕ, дзырдтой: «Доффа, доныбыл дӕн, донӕй цы агурын, уымӕй хайджын куыд уон, ахӕм арфӕ ракӕн». Ӕр-мӕстдӕр-иу хай агуырдтой, ӕфсис зыдтой. Ныр, ӕфсис чи нал зоны, уыдон фыдӕй иннӕтӕ дӕр тыхсынц, хъӕрзынц. Уалдзӕджы ӕрдз йӕхиуыл схӕцы, фӕивы йӕ хуыз, йӕ конд. Нӕ хъӕдты ӕмӕ фӕзты ӕрдузты фӕзынынц алыхуызон дидинджытӕ, хӕрынӕн бӕзгӕ кӕрдӕджытӕ. Нӕ горӕт-ты ӕмӕ хъӕуты уынгтӕ байдзаг вӕййынц давоны тӕфӕй, нӕ цӕстӕнгас нын фӕрӕвдауынц уалдзыгон дидинджытӕ. Уалд-зӕджы комулӕфт ахъары нӕ уӕнгты. Хуыздӕр ма цы хъуамӕ уа. Фӕлӕ сагъӕссаг у иу хъуыддаг: ӕрдзы лӕвӕрттӕ фенгӕйӕ, бӕрц нал фӕзонӕм, лӕвар кӕй сты, уымӕ гӕсгӕ тырнӕм, цас гӕнӕн ис, уый-бӕрц дзы фылдӕр ратонынмӕ. Ӕмӕ ӕрдзӕн кӕнӕм фыдмитӕ. Уӕлдай тӕссагдӕр та йын сты зыдыкатӕ, йӕ лӕвӕрттӕй йын кӕнынц сӕудӕджер ӕмӕ сӕ исынц бын-дзарӕй, йӕ фидӕныл ын нӕ хъуыды кӕнгӕйӕ. Уыйаххосӕй сӕфынц иуӕй-иу хъӕддаг дидинджыты хуызтӕ, иннӕтӕ та кӕ-нынц азӕй-азмӕ къаддӕр. Уымӕн ӕмӕ дидинджытӕй мыггаг скӕнынмӕ куы нӕ аирвӕза, уӕд иннӕ аз тау нал суадздзӕн. Къаддӕр кӕнынц давоны ӕмӕ иннӕ хӕрынӕн бӕзгӕ кӕрдӕд-жыты тъӕпӕнтӕ. Фӕкъаддӕр сты мыртгӕ, уагъылы, мугӕ ӕмӕ иннӕ гагадыргьты бӕлӕстӕ дӕр хъӕдты ӕмӕ хъӕдгӕрӕтты. Ӕмӕ ма иу фиппаинаг. Ирон ӕгьдӕуттӕй ӕвзӕр нӕй! Ӕвзӕр сты, ӕвзӕр сӕ чи кӕны, уыдон. Афӕстаг рӕстӕг афӕдзы рай-дайӕнты Бынаты ӕхсӕвы фӕстӕ райсомӕй Терчы былты фенӕн вӕййы бырӕтты дзӕкъултӕ. Терчы уылӕнты сӕ баппарынц йӕ былгӕрӕтты цӕрӕг ирон адӕм, ӕхсӕвы Бынаты бардуаджы но-мыл цы карк аргӕвдынц, уый бумбулитӕ, хуылфыдзаумӕттӕ ӕмӕ стджытимӕ, нӕ фыдбылызтимӕ сӕ алас, зӕгьгӕ. Цымӕ уыцы зыгьуыммӕ зонд фыццагдӕр кӕмӕ фӕзынд? Нӕ фыдӕлтӕ цӕугӕдоны бырӕттӕ нӕ, ӕхсӕнтӕ дон дӕр нӕ калдтой, йӕ ӕр-дзон сконд ын хъахъхъӕдтой. Доны чызджыты фыдӕхӕй сӕхи хъахъхъӕдтой. Бынаты ӕхсӕвы ӕргӕвст каркӕн та йӕ хауӕц-цӕгтӕ ныгӕнгӕ кодтой. Ныр горӕты цӕрджытӕн уыцы фадат нал ис, фӕлӕ сӕ дзӕкъулы бастӕй бырондонӕй машинӕ фӕс-горӕтмӕ - фӕсвӕд ранмӕ куы аласа, узвд уый цы кӕны, стӕй горӕты фылдӕр цӕрджытӕ афтӕ куы кӕнынц, уӕд чидӕртӕ Терк бырондон цӕмӕн кӕнынц? Сӕфарсмӕ цӕрӕг иннӕ адӕ-мыхӕттыты цӕсты нӕ цӕмӕн ӕфтауынц? Ӕрдз нӕ радта, ӕрдз — нӕ дарӕг, нӕ абон, нӕ фидӕн уы-мӕй кӕнгӕ у, ӕмӕ йӕ хъахъхъӕнӕм, цӕмӕй, цы бӕласы цон-гыл бадӕм, уый ма алыг кӕнӕм. Цӕмӕй, нӕ фӕстӕ цы фӕл-тӕртӕ цӕуы, уыдонӕн дӕр лӕггад кӕна. Ӕрдз — нӕ ныййарӕг, нӕ дарӕг. Ӕрдзы ӕнӕниздзинад — не ‘нӕниздзинад. Куыд ыл аудӕм, афтӕ ныл ауддзӕн. Ӕфхӕрд нӕ бары, йӕ бафхӕрд та у мӕлӕтхӕссӕг. Заз ӕмӕ ног аз Адӕм кӕрӕдзийӕн ӕнцой сты царды алы хъуыддаджы дӕр. Зонд базонынӕн дӕр. Чи фӕрсы, уый зоны. Ног азӕй цалдӕр боны куы рацыд, уӕд нӕм ӕрбадзырдта ӕрыгон журналист Га-санты Валери: «Ног азы Назбӕлас иуӕй-иутӕ Зазбӕлас цӕмӕн хонынц? Заз мардӕгьдауимӕ бӕт куы у, Ног аз та цин ӕмӕ ныфс куы хӕссы йемӕ? Стӕй ӕвгьау не сты, цалдӕр боны рӕсугьддзинады тыххӕй цы бӕлӕстӕ ныццӕгьдынц, уыдон? Ӕрдзӕн фыдми нӕ кӕнӕм?» Раст сты Валерийӕн йӕ хъуыдытӕ, йӕ фарстытӕ. Ног азы Назбӕлас фӕлындыны ӕгьдау Уӕрӕсемӕ ӕрбахастой Гер-манӕй, ӕмӕ сӕм тынг зынӕй ныффидар. Уӕрӕсейӕ ӕрхӕццӕ махмӕ дӕр. Ӕмӕ талайӕ егьау бӕласы онг наз бӕлӕстӕй ног азы къӕсӕрыл цъӕх-цъӕхид фестынц нӕ базартӕ ӕмӕ уынгты тигътӕ. Фӕрӕт ӕмӕ хырхы азарӕй сар фӕвӕййы сӕ сӕр. Уӕд цӕмӕн? Цалдӕр боны сыл сывӕллӕттӕ бацин кӕныны тыххӕй цӕмӕн тырнӕм алы хӕдзары дӕр Назбӕлас сфӕлындынмӕ? Горӕтты егьау фӕзты, скъолаты, кусӕндӕтты ӕмӕ куыстуӕтты ӕвӕрд ӕмӕ фӕлыст иумӕйаг Назбӕлӕстӕ сын фаг не сты сӕ алыварс фӕкафын, фӕзарынӕн?Ӕрдзы раз адӕймаг йӕхиах-хосджынӕй фенкъары, Ног азы фӕстӕ сӕ бирӕгӕйттӕй бы-рондӕттӕм калын куы райдайынц, уӕд. Туг-тӕригьӕд вӕййы уыдонмӕ бакӕсын. Уыцы уавӕры сӕ уынгӕйӕ цӕстытыл ау-айы, куы нӕ сӕ ныццагъдтаиккой, уӕд зӕхх цас цъӕхдӕрӕй зындаид арвмӕ, ӕнӕуи дӕр ӕй цъӕх планетӕ куы хонынц. Уӕдӕ уӕлдӕф та цас сыгьдӕгдӕр уыдаид! Уый не ‘гъдау куы нӕ уыд, уӕд ӕй мах карздӕрӕй цӕмӕн ӕххӕст кӕнӕм? Уӕдӕ, Назбӕлас та иуӕй-иутӕ Зазбӕлас цӕмӕн хонынц, зӕгьгӕ. Заз уырыссагау ель, елкӕ нӕу. Ирон-уырыссаг дзыр-дуаты комкоммӕ амынд цӕуы: заз — тис, негной; наз — ель, елкӕ, нӕзы — сосна; соцъи — пихта. Адон иууылдӕр Ирысто-ны хъӕдты зайынц. Уый нӕ, фӕлӕ ма горӕт Сочийы ном дӕр арӕзт у ирон дзырд соцъийӕ. Ацы бӕласы мыггаг дзы бирӕ кӕй зад, уымӕ гӕсгӕ. Абхазӕгтӕм дӕр хуыйны соцъи — сочи. Заз бӕлас ирон адӕм мардӕгьдауимӕ цӕмӕн бабастой, уый зын зӕгьӕн у. Кӕд, мыййаг, асӕй къаддӕр кӕй вӕййы, уый тыххӕй йӕ равзӕрстой, зымӕг дӕр цъӕх чи дары, уыцы бӕлӕсты ӕхсӕнӕй. Бӕлвырд у иу хъуыддаг, ирон адӕм сӕ ног мӕрдты фӕдыл кӕнынц марды кӕнд Зазхӕссӕн. Зазхӕссӕн у мардӕгьдау. Кӕнынц ӕйКуадзӕнӕй дыууӕ къуырийы раздӕр сабат боны, афӕдзы дӕргьы чи амард, уыдо ны рухс ном ссарын.ӕрымысынӕн. «Зазхӕссӕны бон мыггаг, сыхӕгтӕ ӕмӕ хӕстӕджытӕ марды ном ардтой мархойы хӕ-ринӕгтӕй, — фыста Хозиты Федыр йӕ чиныг «Ирон фынд-жы ӕгьдӕутты». Фынгыл ӕвӕрдтой арахъ, бӕгӕны, бӕзджын ӕмӕ тӕнӕг къуымӕл, суары къус, доны къози, кӕфы фыд ӕмӕ цӕхджын кӕсӕгтӕ, ӕнхъизӕнджынтӕ, цуанитӕ, тыппырӕттӕ, задынтӕ, лакъамитӕ, скъудаджынтӕ, хъӕдурджынтӕ, нарт-хор, мӕнӕу ӕмӕ хъӕдуры дзӕрнатӕ, ихын ӕмӕ хуымӕтӕджы сӕкӕртӕ — цыбыр дзырдӕй, мархойы хӕринӕгтӕй къухы цы уыди, уыдон се ‘ппӕт дӕр. Семӕ-иу фынгыл ӕнӕмӕнг ӕрӕвӕр-дтой цӕхх ӕмӕ кард дӕр. Хӕлар сӕ кодтой ацӕргӕ лӕггӕ ӕмӕ зӕронд устытӕ. Фӕйнӕ сыкъайы-иу банызтой хӕдзарвӕндаг ӕмӕ сыхаг лӕгты къорд». Уыцы бон-иу, стӕй ныр дӕр иуӕй-иу хъӕуты зазы стыргомау къалиу сфӕлындынц алыхуызон дыргьтӕ ӕмӕ адджинӕггӕй. Сауыгьтой-иу ыл къафеттӕ, дыргъты хустӕ, ӕнгузтӕ ӕмӕ ӕн-дӕр хӕрзад хӕринӕгтӕ хӕлттӕгондӕй. Хуыдтой йӕ Ӕлӕм. Зазы къалиу-Ӕлӕм-иу мардӕн куы ныххӕлар кодтой, уӕд ӕй хастой уӕлмӕрдмӕ. Ацы марды фӕдыл бӕрӕг бон Зазхӕссӕн дӕр уымӕн хуыйны. Зазы къалиу — Ӕлӕм уӕлмӕрдмӕ хас-та барӕг, ныр та — устытӕ. Фӕндагыл ын йӕ дыргьтӕ, ад-джинӕгтӕ байуарынц сывӕллӕттӕн. Хӕларгонд хӕринӕгтӕй сывӕллӕтты барӕвдауын ирон адӕмы уырнынадмӕ гӕсгӕ мар-дӕн мӕрдты бӕсты ӕхцон у. Зазы къалиуыл ма цы чысыл муртӕ аззайы, уыдонимӕ йӕ уӕлмӕрдмӕ бахӕццӕ кӕнынц. Уым дӕр та мардӕн Ӕлӕм ӕмӕ сӕ хӕссинӕгтӕй, рухсаг у, фӕзӕгъынц. Стӕй йын зазы къалиу йӕ цырты фарсмӕ ныууадзынц. Хонӕг, хабаргӕнӕг «Зонӕм, чындзӕхсӕвмӕ вӕййы хонӕг, зианы фӕдыл хъӕр-гӕнӕг ӕмӕ уӕд марды иннӕ кӕндтӕм та?» — фарстӕуыд мӕ телефонӕй. Раст у: хонӕг вӕййы чындзӕхсӕвмӕ, куывдмӕ ӕрбацӕуы-ны тыххӕй — хъусынгӕнӕг. Хонӕг дын хъуамӕ дӕ хӕдзары дуар бахойа ӕмӕ дӕ афтӕмӕй фӕхона. Афтӕ уыд раздӕр. Дӕ хӕдзармӕ хонӕджы ӕрбацыд кадджын хуынд уыд, йӕ ӕгъдау фылдӕр уыд, ӕмӕ фысымы ӕфсӕрмы ӕппӕрста: нӕ ацӕуын ӕм худинаг каст. Ӕнӕнхъӕлӕджы фембӕлды рӕстӕг хонӕджы фы-дӕбон адӕм ницӕмӕ дардтой. Зӕрдиагӕй мӕ куы хуыдтаиккой, уӕд мӕм мӕ хӕдзармӕ ӕрбарвыстаиккой, зӕгьгӕ-иу, загьтой. Алчи йӕхицӕн кад кӕнын зыдта. Ныр та ӕнӕхуынд уазджьггыл дӕр фембӕлӕн вӕййы чындзӕхсӕвы, куывды. Ахӕмты раздӕр хъӕмпхортӕ хуыдтой. Ома, чындзӕхсӕвы, куывды цы минас фӕкӕнынц, уый ӕгъдауыл нӕ вӕййы, хъӕмп цъӕх хосӕй куыд хицӕн кӕны, афтӕ сын у ӕнады хӕрд, фарсыл нӕ хӕцӕн. Зиан куы ӕрцӕуы.адӕймаджы зиан, уӕд адӕмӕн фехъусын кӕны хъӕргӕнӕг. Хъӕргӕнӕг цӕмӕн хуыйны? Хӕхбӕсты чы-сыл хъӕуты-иу, ӕвӕццӕгӕн, исчи куы амард, уӕд-иу хӕдзари-хӕдзар нӕ зылдысты, фӕлӕ-иу фидиуӕг йӕ бӕрзонд фидиуӕн бынатӕй ӕнӕхъӕн хъӕубӕстӕн дӕр хъӕрӕй фехъусын кодта хабар. Цинмӕ дӕм хонӕг куы нӕ уа, уӕд нӕ цӕуыс, искӕмӕй йӕ куы фехъусай, уӕд дӕр. Худинаг у. Хионы, зонгӕйы зиа-ны хабар хъӕргӕнӕгӕй нӕ, фӕлӕ цыфӕнды ӕмӕ куыдфӕн-ды уавӕры дӕр куы фехъусай, уӕд дын ӕнӕцӕугӕ нӕй. Нӕ ацӕуын худинаг у. Уый зианӕвӕрӕн бон. Иннӕ кӕндтыты дӕм хабар куы нӕ уа, уӕд дын цӕуын не ‘мбӕлы. Уымӕн ӕмӕ зианджынтӕ сӕ фадатмӕ гӕсгӕ ӕрӕвӕрынц хисты фынг, иннӕмӕй та ӕгьдаумӕ гӕсгӕ дӕр мардӕн йӕ боны фӕстӕ кӕндтӕ вӕййынц къаддӕр-тӕ, ӕмӕ бирӕ адӕммӕ хъуамӕ ма фӕхабар кӕной. Хабар та дын чи хъуамӕ фехъусын кӕна? Зианджынтӕ кӕмӕн бабар кодтой, уыцы бӕрнон адӕймаг. Хонгӕ та йӕ кӕнӕм Хабаргӕнӕг. Хуынд адӕм, ӕрцӕуӕг адӕм Афӕстаг азтыиуӕй-иу хистӕртӕ фынгыл хӕццӕ кӕнын райдыдтой цины ӕмӕ зианы ӕгьдӕуттӕ. Цины дӕр рухсаг фӕзӕгъынц, бинонтӕй уый размӕ чи фӕхъӕуы, стӕй хӕсты быдырӕй чи нал сыздӕхт, уыдонӕн. Уый тынг аипп у, нӕдӕр ӕгьдауыл бады, нӕдӕр диныл. У ӕнӕгьдау, ӕнӕзонд ми. Хӕц-цӕ кӕнын райдыдтой цины ӕмӕ зианы архайӕг адӕмы. Иуӕй-иу хистӕр та цины фынгыл бадӕг адӕмы рахоны ӕрцӕуӕг адӕм. Куывд кӕнӕ чындзӕхсӕвмӕ чи ӕрбацӕуы, уыдон сты хуынд адӕм. Ӕнӕ фӕхонгӕйӕ сӕм худинаг у цӕуын. Зианы кӕндтӕм чи ӕрбацӕуы, уыдон та сты ӕрцӕуӕг адӕм. Сидты ӕви куывды бар? Цыфӕнды фынгӕн дӕр: цины у, зианы, ис ӕртӕ хистӕры. Уыдон цины фынгыл райдайӕны скувынц ӕртӕ ӕртӕдзыхонӕй, кусарты ӕртӕ хайӕ, сӕр, бӕрзӕй ӕмӕ уӕнӕй. Ссарынц Стыр Хуыцауы, йе сконд зӕдтӕ ӕмӕ дауджыты ном. Уый фӕстӕ фыццаг хистӕр уадзы сидтытӕ, гаджидӕуттӕ, дӕтты нуазӕн-тӕ. Ӕхсӕнмӕ-ӕхсӕнты фӕйнӕ сидты бар радты дыккаг ӕмӕ ӕртыккаг хистӕртӕн дӕр. Куывды бар нӕ, фӕлӕ сидты бар! Ӕцӕг йӕ сидтыл кувгӕ дӕр хъуамӕ скӕна. Зианы фынгыл сидтытӕ нӕ вӕййы, кӕнынц рӕгъытӕ. Ӕмӕ фыццаг хистӕр рӕгъы бар радты ӕрмӕстдӕр дыккаг хистӕрӕн, ӕрцӕуӕг адӕмы номӕй фынгыл хистӕрӕн чи бады, уымӕн. Ӕмӕ уый арфӕ ракӕны сыхбӕстӕн. Мыггагӕй ӕртыккаг хистӕрӕн чи бады, уымӕн та арфӕйы ныхас зӕгьынӕн фадат фӕвӕййы, мӕрдджынтӕ фыццаг ӕмӕ дыккаг хистӕрмӕ — сых-бӕстӕн ӕмӕ ӕрцӕуӕг адӕмӕн арфӕ ракӕныны тыххӕй дыууӕ нуазӕны куы радтынц, уӕд уый фӕстӕ. Бадты хистӕр ӕм ар-фӕйы нуазӕны фӕстӕ агуывзӕ куы радты, уӕд бузныджы ныхас фӕзӕгьы сыхбӕстӕ ӕмӕ ӕрцӕуӕг адӕмӕн. Бӕркад — Бӕрӕчет Быцӕу рауайы ацы дыууӕ дзырдыл дӕр. Дыгурмӕ фылдӕр дзурынц Беркет, кӕсӕджы фарсмӕ кӕй цӕрынц, уый тыххӕй. Ацы дзырд райстой уыдонӕй. Афтӕмӕй Бӕркад-Бӕрӕчет-Бер-кет ӕмбарын кӕнынц иу хъуыды: фӕрныгад. Сӕ бындур дӕр у иу. Абайты Васо Бӕркад хоны персаг-араббаг дзырд. Ӕмӕ, дам, ӕй алы адӕмтӕ дзурынц алыхуызон. Ирӕттӕ йӕ растдӕр — Бӕркад кӕй хонынц уый, чи зоны, дард ӕнустӕй цӕуы. Мах дӕр ирайнаг адӕм стӕм, стӕй «бӕр» иронау амоны бирӕ. Сыгъдӕгдзинад дӕр ӕгъдау у «Мах хуызӕн мардмӕ нӕ цӕуынц ӕндӕр рӕтты...»- фыста нӕ номдзыд Къоста. Ӕмӕ ныр дӕр афтӕ у. Искӕйы ахсджиаг куы амӕлы, уӕд йӕ зын сахаты йӕ фарсмӕ балӕууӕм хионӕй, хӕстӕгӕй, зонгӕйӕ — иууылдӕр. Йӕ рис ын нӕ бацыдӕй, нӕ архайдӕй фӕрогдӕр кӕнӕм, йӕ хъыг свӕййы нӕ хъыг. Бирӕ адӕм ӕмбырд кӕны ирон зиантӕм. Зонгӕйӕ, ӕнӕзонгӕйӕ фембӕлынц иу ран, алчидӕр дзы йӕ фыдӕбоны, йе ‘гьдауы хай бакӕны зианджынтӕн. Зианы ӕгьдӕуттӕ ацӕуынц кӕм хорз, кӕм та — ноджы хуыздӕр. Фӕлӕ сӕм, зынаргъ чиныгкӕсӕг, дӕ тӕрхонмӕ ӕз хӕссын иу фиппаинаг. Цӕвиттон, абоны рӕстӕг у фӕлдурӕджджын ӕмӕ иу ӕнусӕй иннӕ ӕнусмӕ фӕлдзӕуӕн рӕстӕджы дуг. Адӕмы зонд куыд схъомпал, афтӕ скарз сты се ‘нкъарӕнтӕ дӕр, ӕмӕ йыл стых стыалыхуызон низтӕ. Суанг фесӕфын ӕнхъӕл цы низтӕн уы-дыстӕм, уыдон дӕр ранӕй-рӕтты сӕ сӕртӕ сдарынц. Уӕлдай хъазуатондӕр та дзы систы хӕцгӕ низтӕ, рӕуджыты низӕн та дзы артӕн бын фӕнык нал ис, ӕвдӕрзы хӕрдхъуаг бирӕ лӕмӕгь адӕмы буар. Ӕмӕ зианы уый бӕрц адӕмӕй цал ӕмӕ цал адӕймагыл хъуамӕ уа хӕцгӕ низ, ууыл ма ахъуыды кӕнӕм! Мӕрддзыгой исынц кӕрӕдзийы къухтӕ: ӕнӕниз — низджыны, низджын — ӕнӕнизы. Афтӕмӕй хӕцгӕ низты хъылматӕ къух райсты фӕрцы лӕвӕрд цӕуынц иуӕй иннӕмӕ. Ӕмӕ ӕнӕхсад къухӕй хӕрнӕджы фынгыл хойраг дӕ дзыхмӕ куы схӕссай, уӕд низӕмхиц буарӕн цас хъӕуы фӕрынчынӕн — цы рынчы-ны къух райста, уый низ ыл бахӕцынӕн. Зиантӕ та Ирыстоны алы бон дӕр — бирӕ, уӕлдайдӕр ацы фӕстаг рӕстӕг. Уыдоны алкӕм дӕр — цалдӕрыл низ куы бахӕца, уӕд мӕймӕ цас хъу-амӕ уой, ууыл ма ахъуыды кӕнут. Мӕ фиппаинӕгтӕ сты ахӕмтӕ: зианӕн йӕ ном йӕ уӕлӕ ис, иуӕй адӕймаг кӕй амӕлы, уый стыр зиан у, иннӕмӕй — марды кӕнды хӕрдзтӕ.Ӕмӕ ма уыцы хӕрдзтыл, мӕрддзыгой адӕмы ӕнӕниздзинадыл хъуыды кӕнгӕйӕ, бафтау иу хӕрз чысыл: скӕн ахӕм бынат, адӕм сӕ къухтӕ кӕм ныхсой, сапӕттӕ ӕмӕ дзы хисӕрфӕнтӕ сӕвӕр. Хӕцгӕ низтӕй куы нӕ тӕрсӕм, уӕд дӕр хӕрдыл ӕрбадыны размӕ дӕ къухтӕныхсын куы ӕмбӕ-лы, уӕд зианы фынгыл ӕнӕхсад къухтимӕ цӕмӕн ӕрбадӕм?! Раст нӕу, мардӕн дзы рухсаг нӕма фӕзӕгьӕм, афтӕмӕй чидӕртӕ.фынгтыл цы водкӕ ӕрӕвӕрынц, уымӕй сӕ къухтӕ кӕй ӕрӕхсынц, уый дӕр. Ацы хӕс дӕр та хъуамӕ сыхӕгтӕ ӕххӕст кӕной. Зианы фыдӕбон фылдӕр уыдоныл ӕнцой кӕны, ӕмӕ ӕндӕр гӕнӕн нӕй — нӕ ирон ӕгьдау ӕмӕ ӕфсарм афтӕ домы. Фӕлӕ ма-иу биноныгдӕр куы ахъуыды кӕниккой къӕбицы кӕйты бауро-мынц, хойраг ӕмӕ фыдызгъӕл фынгтыл чи ӕвӕры, уыдоны ӕнӕниздзинадыл дӕр. Уӕдӕ абоны фӕрӕзджын дуджы фынгыл алкӕмӕн дӕр йӕхицӕн тӕбӕгь ӕрӕвӕрын дӕр цас диссаг у. Бынтон аипп та вӕййы, бадтмӕ плау ӕнӕ уидгуытӕй куы рахӕссынц, уый. Раст зӕгъгӕйӕ, алы ран афтӕ нӕ вӕййы. Мӕ фиппаинӕгтӕ искӕмӕ, мыййаг, аккаг куы нӕ фӕкӕсой, нӕ фыдӕлтӕ дӕр афтӕ кодтой, зӕгъгӕ, уӕд — хатыр. Фӕлӕ цард цард у, ӕмӕ йыл лыстӕг хъуыды кӕнын хъӕуы. Нӕ фы-дӕлтӕ хӕхбӕсты цардысты: сыгъдӕг уӕлдӕф улӕфыдысты, хлорхӕццӕ нӕ.фӕлӕ сыгъдӕг сатӕг дон нуӕзтой, сыгъдӕг хойраг, халсар, дыргъ хордтой, ӕмӕ фидар уыд се ‘нӕниздзинад, хӕцгӕнизтӕ йыл уый бӕрц тых нӕ уыдысты. Ныры дуг ӕндӕр у. Адӕймаг йӕхицӕн знаг у — ӕрдзыхъӕд фехӕлдта промышленной хауӕццӕгтӕ ӕмӕ маргхъӕстӕ буаргьӕдтӕй, газтӕй. Ӕрдзы уавӕр, абоны тыхст цард зыны адӕймагыл дӕр, уы-мӕй ма кӕрӕдзимӕ фыдӕхзӕрдӕйыуаг стыхджын, ӕмӕ ныл-лӕмӕгъ адӕймаджы ӕнӕниздзинад. Лӕмӕгъ ӕнӕниздзинадмӕ та ӕмхиц сты низтӕ, уӕлдайдӕр хӕцгӕ низтӕ. Фынг никӕдӕм алидздзӕн Афӕстаг рӕстӕг ирон адӕм уӕлдай къӕрцхъусдӕр сты се ‘гьдӕуттӕм. Бирӕ фарстытӕ сӕм ӕвзӕры. Ӕмӕ фӕрсынц хистӕрты, кӕрӕдзи. Ӕрӕджы дӕр та мӕ иу нӕлгоймаг (йӕхи нӕ бацамыдта) фӕрсы: «Цины фынгыл хистӕр куы фӕкувы, уӕд хъуамӕ иууылдӕр сыстой? Ӕмӕ ма уӕд цӕмӕн фӕзӕгъынц: «Исчи уӕ ӕрбадӕд, фынг алидздзӕн», зӕгъгӕ?» Раст фарст у, мах дӕр арӕх фехъусӕм ацы ныхӕстӕ, ӕмӕ ӕгьдаумӕ ницы бар дарынц, раст мӕнӕ Къӕсӕры Уастырджи ӕмӕ Фӕндагсар Уастырджийы сидт иу кӕнын чи нӕ фӕуадзы, зӕдты кӕрӕдзийыл ма ардаут, зӕгьгӕ, уый хуызӕн. Уастырджи иу куы у, уӕд ӕй зӕдтӕ цӕмӕн хонынц нозтуарзджытӕ? Цӕмӕй фылдӕр баназой. Къӕсӕры ӕмӕ Фӕндагсар Уастырджийы сидт кӕнгӕйӕ ма райдайӕны Ныхасы Уастырджийыл сӕ куывдтытӕ-иу куы бафӕдзӕхсиккой, уӕд ноджы хуыздӕр ӕмӕ бӕркадджындӕр, арфӕйаг ӕмӕ уаздӕр рауаид цины фынджы фӕстаг сидт. Ирон фынг ӕгьдауы скъола у. Алцы дӕр дзы, куыд фӕзӕгьынц, дӕргьмӕ ӕмӕ уӕрхмӕ барст у. Уӕлдай дзы исты куы фӕзыны, уӕд ӕй уайтагъд йӕ уӕлӕйӕ хӕрв ӕппарӕгау аппары ӕмӕ та сыгъзӕринау сӕрттивы. Европӕйы адӕмтӕ дӕр ӕй уымӕн айстой. Алантӕ сӕм ӕрмӕст сӕ хӕстон дӕс-ныдзинад, бӕхылбадыны арӕхстдзинад ӕмӕ рыцӕры миниуд-жытӕ нӕ бахастой, фӕлӕ ма сӕ фынджы ӕгьдӕуттӕ дӕр. Сӕ сӕйрагдӕртӕй иу уыд: цыфӕнды ӕххормагӕй дӕр гуыбыны рохыл хӕцын. Мӕнӕ Нарты ӕмбырды дыккаг хистӕр куыд радзырдта, афтӕ: «Адӕм хӕлӕг уӕд кодтой Нартӕм, сӕ хор-зы кой дардыл уӕд хъуыст Нартӕн, сӕ гуыбыныл хӕцын куы фӕрӕзтой, нозтӕй сӕхи куы хъахъхъӕдтой, ронгӕй сӕ бӕрц куы зыдтой». Уыдон уыдысты ӕмӕ сты ирон фынджы ӕгъдауы сӕйраг-дӕртӕ. Ӕмӕ уыцы сӕйрагдӕртӕ тынг хорз ныффидар сты Европӕйы бӕстӕты. Уымӕн ӕвдисӕн сты, ӕрвылбон нын сӕ цардыуагӕй кинонывты ӕмӕ телеравдыстыты цы фынджы ӕгьдӕуттӕ ӕвдисынц, уыдон. Уым нӕй фенӕн иу адӕймад-жы дӕр ӕнӕгьдау бадт кӕнгӕйӕ, стӕй хӕрдыл зыд кӕнгӕйӕ, хъӕуа-нӕ хъӕуа ныхас кӕнгӕйӕ. Уыдон, нӕртон хистӕрты за-гъдау, сӕ мӕрдты къоти нӕ калынц нозт ӕмӕ хӕрдыл, ӕнӕгъ-дау фырнозтӕй се ‘фсарм нӕ сафынц, сӕ зонд, се ‘хсар нӕ сӕттынц сӕхи къухтӕй. Бадынц ӕнцад-ӕнцойӕ, у ӕгъдауыл сӕ хӕрд, сӕ нозт, ӕмӕ сын хӕлар у. Ууыл сӕ ахуыр кӕнынц сӕ хистӕртӕ, ӕмӕ сӕм хъусынц. Махмӕ дӕр афтӕ уыд. Уынджы иу адӕймаджы дӕр хӕргӕ, ӕхсынӕнтӕ ӕхсынгӕ, бӕгӕны нуазгӕ нӕ федтаис. Уӕлдайдӕр цӕугӕ-цӕуын. Хойрагӕн, нозтӕн нымд кодтой, сӕ сӕр сӕр-мӕ хастой. Ныр фынгыл дарын дӕр нӕхи нал зонӕм. Уӕл-дайдӕр куывдты ӕмӕ чындзӕхсӕвты. Бынтон аллайаг та не ‘гъдау вӕййы юбилейон фынгыл. Иуӕй-иутӕ сӕхи уыцы хуы-зы февдисынц, раст цыма никуы ницы хъӕстӕ фесты, ӕххор-магӕй мардысты, хъӕбӕр нозт сӕдӕ азы нӕ федтой. Коньяк ӕмӕ ӕндӕр зынаргъдӕр нозтытӕ иу цӕттӕ фынгӕвӕрдӕй иннӕмӕ — сӕ размӕ ӕмбӕхстытӕ кӕнгӕйӕ, скъӕфдзысты. Хистӕр Стыр Хуыцауы ном нӕма ссары, афтӕ дӕле сидты-тӕ сарӕх вӕййынц. Даргь къухтӕ сыл разайы, кӕрӕдзийы фынгтӕм ныхилынц хӕлофӕй. Тагьд-тагьд нуазынц, хӕрынц. Цыма сӕ фынгӕн байсынӕй фӕтӕрсынц, ӕви кӕдӕмдӕр фӕ-тагъд кӕнынц. Афтӕмӕй хистӕр цӕуынмӕ куы сысты, уӕд дӕр ма сӕ фынджы цурӕй рацӕуын нӕ фӕфӕнды. Нӕ хистӕртӕ фынгыл сӕхи ӕндӕр хуызы дардтой. Зыдтой, абон цасфӕнды куы бахӕрой, уӕддӕр та райсоммӕ сӕххор-маг уыдзысты, ӕмӕ фынгыл хӕлоф нӕ кодтой, хойраг уырзӕй не сгӕрстой, нозт карзӕй не ‘взӕрстой. Сӕ разы сын-иу цы ӕрӕвӕрдтой, уымӕй фынгӕн, фысымӕн ӕгьдау лӕвӕрдтой. Ӕнӕуаг нӕ, дӕрзӕг, ӕнӕууылд ныхас дӕр сӕхицӕн нӕ барс-той, фынджы фарн хъуыды кӕнгӕйӕ. Хӕргӕ-хӕрын нӕ куыв-той, нӕ ныхас кодтой. Стӕг ӕхсынын, стыр комдзӕгтӕй хӕрын худинаг уыд. Чъирийы карст, йӕ цъуппӕй комдзаг кӕнгӕйӕ, нӕ хордтой, фӕлӕ йын йӕ фӕрстӕй (цины рахиз фарсӕй, зи-аны галиу фарсӕй) къухӕй ратонгӕйӕ. Фынгыл сӕ рӕмбыны-къӕдзтӕ не ‘вӕрдтой. Ныр та ма йыл чидӕртӕ сӕ гӕлдӕртӕ 7 Ӕгъдау 2011г. Ӕртӕ ӕртӕдзыхоны фынгыл лыгтӕгондӕй дӕр ӕрӕвӕрынц ӕмӕ иуӕй фынджы ӕгъдау халынц, иннӕмӕй йӕ фыдуынд кӕнынц. Мӕ ныхас ӕгӕр адаргъ, дзуринӕгтӕ — бирӕ, ӕмӕ сыл куы нӕ дзурӕм, уӕд ӕгьдаухалджытӕ кьӕйныхдӕр кӕнынц, ӕмӕ сӕ фылдӕр адӕм фӕзмын райдайынц. Ацы фарстӕн та ис дзуапп. Уый хорз зонынц, йӕ хистӕртӕн уырдыглӕууӕджы лӕггад чи бакодта, уыдон. Фынджы хистӕртӕ-иу скувынмӕ куы сыстадысты, уӕд-иу иннӕтӕ дӕр иууылдӕр уырдыг раст слӕууыдысты, нуазӕн кӕмӕ нӕ уыд, уыдон сӕ рахиз къухы астӕуккаг ӕртыгай ӕнгуылдзтӕй фынгыл ӕндзӕвгӕйӕ. Уы-мӕй ӕвдыстой фынгимӕ сӕ иудзинад, се ‘гьдау. Лидзьшӕй йын нӕ тарстысты. Хистӕртӕ куы фӕкувынц, уӕд фынгмӕ ӕввахс цы сылгоймӕгтӕ вӕййынц, уыдон та сӕ къухты армы тъӕпӕнтӕ уӕлӕмӕ кӕрӕдзийыл ӕвӕрдӕй раст фӕлӕууынц ӕмӕ «Оммены» бӕсты сабыргай фӕзӕгьынц: «Табу Хуыца-уӕн», кӕнӕ «Хуыцауӕн табу». Ӕмӕ ма иу фиппаинаг: куыд зонӕм, афтӕмӕй ӕртӕ ӕр-тӕдзыхоны амонынц крон адӕмы стъалы. Скувыны размӕ сӕ рахизӕрдӕмӕрзилгӕйӕ, кӕрӕдзийӕ гӕзӕмӕ куы ахицӕн кӕнӕм, уӕд разынынц сӕ фараст тигьы. Фараст хайыл лыг-гӕнгӕ сты, цины цы ӕртӕ чъирийӕ скувӕм, уыдон дӕр. Аст хайы сӕ куы акӕны кӕстӕр, уӕд ма дзы рахизӕрдзыгӕй иу хай астӕуӕй кӕронмӕ дыууӕ акӕнын фӕхъӕуы, цӕмӕй фараст суой. Зианы фынджы дыууӕ кӕрдзыны та лыггӕнгӕ сты аст хайыл. Ӕртӕ ӕртӕдзыхоны лыггонд цӕуынц авд хайыл. «Кусӕрттаджы ӕргӕвдгӕйӕ хурыскӕсӕнмӕ цӕмӕн ӕрзилӕм?» Бафӕрсынц афтӕ дӕр. Ӕмӕ ӕрмӕст кусӕрттагимӕ ӕгъдау нӕу хурыскӕсӕнмӕ кӕсын. Не скаст ӕдзухдӕр у хурыскӕсӕ-ны ‘рдӕм, хурмӕ. Хур у царддӕттӕг. Мӕгуыртыл ма хӕдон ӕмӕ дзабыргӕнӕг дӕр у. Хур куы нӕ уаид, уӕд Зӕххы уӕл-цъар айнӕг их уаид, ӕмӕ йыл уӕд чи хъуамӕ цӕрид, уый бон ӕмӕ ӕхсӕв дӕр нӕ зонид. Уымӕн ӕмӕ рухс дӕр хуры тынтӕ кӕнынц. Иудзырдӕй, бӕлвырд у ӕнӕ хур цӕрӕн нӕй. Уый адӕм раджы базыдтой, ӕмӕ фыццаджыдӕр кувын кӕмӕ райдыдтой, уый уыд Хур. Рагон Египеты йӕ хуыцауы ном уыд Ра, ӕмӕ йӕм куывтой сыгьзӕрин галуанты. Ирон адӕм та йӕ хонынц Хурзӕрин-Хурты Хурзӕрин ӕмӕ йын абон дӕр ма табу кӕ-нынц, йӕ фӕлмӕн, рӕвдауӕг, царддӕттӕг тынтӕ дзы агурынц. Ӕгӕр ницӕмӕй бӕззы, ӕмӕ дзы курынц, цӕмӕй сӕ хурвӕл-тӕрӕй бахиза, Зӕххыл ма атула, арвастӕу ма ныллӕууа, йӕ цыд арвыл ма къуылымпы кӕна, йӕ зынг цӕстӕй цӕрӕгойты ӕмӕ зайӕгойты ма фӕцӕгъда, дон тӕф ма фестын кӕна. Хуры тыххӕй ирон адӕмон сфӕлдыстады бирӕ таурӕгьтӕ, аргьӕуттӕ ӕмӕ ӕмбисӕндтӕ ис. Ис Хуыцауы дӕлбар. Хуры тынтыл уӕларвмӕ ссӕуынц, Хур сын сӕ куы радты, уӕд Нарты хъӕбатыртӕ. Хур ӕххӕст кӕны рӕстаг лӕджы куывд, йӕ тынты фӕрцы адӕм базонынц Иунӕджы марджыты. Бирӕ дис-сӕгтӕ бӕт ис ирон царды, нӕ дунеӕмбарынады Хуримӕ. Уый лӕууы дун-дунейы бӕрӕг астӕу ӕмӕ фӕлгӕсы фӕйнӕрдӕм. Райсомӕй нӕм цы цӕстӕй скӕсы, уымӕй аразгӕ вӕййы бо-ныхъӕд. Кӕд — сырх цӕстӕй, уӕд уардзӕн, кӕд ирд цӕстӕй, уӕд бонӕй зӕрдӕ райдзӕн. Хӕлдхур — хорзмӕ нӕ сайы, зынг, уыраугӕ дӕр — афтӕ. Ӕхсызгон ӕнкъарӕнтӕ ныл ӕрбакӕлы, Хур йӕхи куы фӕнайы, кӕнӕ фӕсуарын арвы иу кӕронӕй иннӕмӕ кӕркӕ-мӕркӕ Арвӕрдын куы аппары, уӕд. Кӕнӕ райсомӕй йӕхӕдӕг нӕма сзыны, афтӕмӕй ӕрвгӕрӕтты йӕ тынтӕ хъазын куы райдайынц, стӕй хӕхты цъуппытӕ иугай ногӕхсадау ӕвдисын куы райдайынц. Изӕр та фӕлладӕй йӕхи ӕруадзы хӕхты къахырты куы — кӕм, куы — кӕм. Кӕнӕ ӕрв-гӕрон — Хурбадӕны. Райсомы сӕуӕхсид нын уарынмӕ цӕуы, зӕрӕхсид та — хурбонмӕ. Куыд федтат, афтӕмӕй Хурӕн йӕ алы «акъахдзӕф», йӕ алы фезмӕлд дӕр ирон адӕммӕ бӕрӕг сты. Сӕ каст йе скастмӕ уымӕн у. Нӕ марды дӕр ныгӕнӕм, йе ‘ргом, йӕ цӕс-гом хурыскӕсӕнмӕ куыд уа, афтӕ. Цырт дӕр ыл ӕвӕрӕм хурыскӕсӕны ӕрдыгӕй, йӕ къӕхтыл. Нӕ каст, нӕ бадт иууылдӕр баст сты арв ӕмӕ хурыскӕсӕнимӕ. Фынгыл бад-гӕйӕ дӕр нӕ фӕфӕнды, гӕнӕн ӕмӕ амалӕй, хистӕрӕн йе ‘ргом хурыскӕсӕны ӕрдӕм куы уаид. Гӕнӕн куы нӕ уа, уӕд та — ӕрбацӕуӕны ӕрдӕм. Уый дӕр хурыскӕсӕны тыххӕй афтӕ вӕййы. Хъуамӕ ӕрбацӕуӕгмӕ зыной фынг ӕмӕ хистӕр, хистӕрмӕ та — ӕрбацӕуӕг. Кусарт дӕр хурыскӕсӕны ӕрдӕм уымӕн кӕнӕм, ома ӕгъ-дауыл у, ӕргомӕй йӕ кӕнӕм, Хуыцау, зӕды кӕнӕ марды номыл у, давӕггаг нӕу ӕмӕ йӕ уадз Хур срухс кӕна, равдиса йӕ, кӕмӕ ӕмбӕлы, уыцы тыхтӕм, ӕмӕ йӕм мацы бар дарой. Кӕй номыл у, уымӕ фӕхӕццӕ уа ӕнӕхъӕнӕй, сыгьдӕгӕй. Уымӕн ӕвдисӕн у Хур дӕр. Цыфӕнды ирон хъуыддаджы дӕр: цины уа, зианы кусарт акӕнын бахъӕуы. Кусӕрттагыл фарн ӕфтыд ис. Уымӕ гӕс-гӕ йын цины йӕ аргӕвдыны размӕ скувын фӕхъӕуы. Уый тыххӕй йын ӕргӕвдджытӕ раздӕр йӕ ныхыл кӕнӕ йӕ ра-хизфарсыл судзгӕ ӕхсидав авӕрынц — артхъӕстӕ йӕ фӕкӕ-нынц, цӕхх ын адарынц, стӕй йӕ иу хистӕры раз ӕрлӕууын кӕнынц. Уый цӕхх, кӕрдзын ӕмӕ дзаг агуывзӕйӕ ссары Хуыцауы ӕмӕ, цы зӕды номыл ӕргӕвст цӕуы, уыдоны ном. Фӕзӕгъы: «Барст уын уӕд, сыгъдӕгӕй уӕм хӕццӕ кӕнӕд. Бинонтӕ, сыхбӕстӕ, мыггаг уӕм цы хорзӕхтӕм ӕнхъӕлмӕ кӕсынц, уыдон сын уӕ цӕст бауарзӕд... Ӕргӕвдӕгӕн та йӕ къух арфӕйаг уӕд!» Ӕмӕ кувӕггаг уымӕ радты. Уый дзы куы ацаходы, уӕд кусӕрттаг аргӕвдыны размӕ йӕхинымӕ-ры Хуыцауӕй ӕртӕ хатты хатыр ракуры: «О, Хуыцау, Стыр Хуыцау, мӕ къухмӕ кард ӕргӕвдынмӕ кӕй райстон, уый мын хатыр фӕуӕд, ӕгьдау мӕ афтӕ домы, дӕ бархъомыс ахӕм у, дӕ ном дын дзы ардзыстӕм, ӕмӕ дын нывонд фӕуӕд». Стӕй йӕ хӕс у кусӕрттаджы ӕнӕсдзургӕйӕ аргӕвдын, йӕ сӕр ын ралыг кӕнын ӕмӕ йын ӕй йӕ къубалыл фӕстӕмӕ авӕрын. Иӕ ӕххуысгӕнджытӕн дӕр дзурыны бар нӕй, цалынмӕ сӕр иуварс ӕрӕвӕра, уӕдмӕ. Цӕмӕй кусарт кӕй номыл у, уымӕ йӕ бӕркад ӕххӕстӕй фӕхӕццӕ уа. Кусарт кӕнын хъуыддагӕй, ӕгьдауӕй ӕмӕ динон уагӕй ах-сджиаг хъуыддаг у. Ӕцӕг зианы йе ‘гьдӕуттӕ хуымӕтӕгдӕр сты. Ӕргӕвдыны размӕ ам дӕр хистӕр скувы Хуыцаумӕ, би-нонты йыл бафӕдзӕхсы, марды номыл фӕзӕгъы: «Рухсаг у. Мӕнӕ ацы стур, фыс дӕ мардӕн бахъуыд, дӕуӕн ӕй хӕлар кӕндзысты ӕмӕ дын хӕлар уӕд, ӕнӕбары хай дзы-иу макӕмӕн бакӕн». Ныгӕнӕн бон та ма вӕййы йӕ фӕндаггаг дӕр. Мар-ды фӕдыл кусӕрттаг зынгхъӕстӕ нӕ фӕкӕнынц, ӕргӕвст куы ӕрцӕуы, уӕд ӕй уӕнгтӕ нӕ акӕнынц, ӕрмӕст ын йӕ сӕр ӕмӕ бӕрзӕй фӕхицӕн кӕнынц, иннӕ уӕнгтӕ зианы фӕдыл саст зӕрдӕйы уагау лыгтӕгонд цӕуынц, ницы нысаниуӕг сын ис. Фыхай кусарты сӕры ныхыл кардӕй, цины куыд вӕййы, афтӕ сыкъаты рабынтӕй цӕстыты бынтӕм дзуарӕвӕрд нӕ кӕнынц, фӕлӕ йыл уалейӕ дӕлӕмӕ ӕруадзынц иу хахх, мардӕн йӕ мӕрдтӕм фӕндаг ӕвдисӕг хахх. Цины ӕргӕвдӕгыл бирӕ хӕстӕ ӕвӕрд ис, уӕлдайдӕр кусӕрттаг нывонд куы вӕййы, уӕд. Сӕр, бӕрзӕйӕ уӕлдай ма йӕ ӕгьдауӕн фӕхицӕн кӕнын фӕхъӕуы: рахиз базыг, уӕн, сгуы ӕмӕ рахизфарсы ӕртӕ кӕнӕ фондз фӕрсчы, къу-балӕй бирӕгьы хай аппарын, ӕрмӕчъытӕ — лӕггадгӕнджы-тӕн. Фыс-кусарты иу уӕнг дӕр хъуамӕ саст ма ӕрцӕуа, йӕ астӕуыстӕгӕй фӕстӕмӕ. Суанг йӕ фӕхсыны къӕдзил дӕр ӕнӕхъӕнӕй баззайы. Нарты кадджыты дӕр арӕх ӕмбӕлӕм уазӕджы раз фынгыл кусарт уӕнгтӕгондӕй, сӕстытӕй нӕ, фӕлӕ уӕнгтӕгондӕй куыд ӕрӕвӕрынц, ууыл. Фыс-кусарты уӕнгтӕ цины хъуыддаджы сӕттын нӕ фӕтчы — ӕнӕхъӕндзи-надмӕ, ӕххӕстдзинадмӕ дзы фӕкувӕм. Кусарт цалынмӕ сфыца, мардӕн ӕй ныххӕлар кӕной, цины дзы цалынмӕ Стыр Хуыцауы, йе сконд зӕдты, дауджыты ном ссарой, уӕдмӕ хъуамӕ ма фӕхъӕстӕ уа нӕдӕр гӕды, нӕдӕр куыдз. Уый тыххӕй йын йӕ туджы ӕмӕ фыды ӕппарӕнтӕ зӕххы арф баныгӕнынц. Фыдӕбон — лӕггад Адӕм хӕццӕ кӕнынц ацы дыууӕ дзырды нысан дӕр. Зианы фӕдыл цыдӕриддӕр ӕгьдӕуттӕ конд цӕуынц, уыдон сты фыдӕбон. Суанг мардӕн йӕхи дӕр зиан куы хонӕм. Зианы зындзинад алчидӕр исы йӕхимӕ, фӕнда йӕ — нӕ фӕнда, фыдӕбон кӕнын ӕй хъӕуы — ӕгьдау, ӕфсарм, хӕс ӕй домы хъиамӕт кӕнын. Мӕрддзыгой хъӕубӕсты, сыхбӕсты хистӕр-ты раз тӕфӕрфӕс кӕнынмӕ куы ӕрлӕууынц, уӕд сын фыццаг ныхас вӕййы: «Ӕнӕхъиамӕт ут, уӕ къӕхты фыдӕбон мардӕн цӕмӕн хъӕуы, уымӕн ахъазгӕнӕг уӕд...» Кӕнӕ хӕрнӕджы фынджы хистӕр кӕстӕрты тыххӕй рӕгъ куы рауадзы, уӕд цӕмӕн фӕзӕгъы: «Нӕ зианы фыдӕбонгӕнджытӕ, нӕ цины лӕггадгӕнджытӕ фылдӕр сты кӕстӕртӕ, фӕсивӕд ӕмӕ сӕ фылдӕр лӕггад кӕнын куыд хъӕуа. Абоны бон та марды фӕ-дыл цы фыдӕбон бакодтой, уый йын хӕлар уӕд. Уый та сыл хӕрзмӕ аудӕд». Зианы фӕдыл фыдӕбон кӕнынц сыхбӕстӕ, хъӕубӕстӕ, мӕрддзыгой, кӕрдзынгӕнджытӕ, кӕстӕртӕ, ингӕн къахджы-тӕ ӕмӕ афтӕ дарддӕр. Ӕгъдау ын кӕнынц каистӕ, цӕгат; раздӕр-иу маргас чи ӕрцӕттӕ кодта, ныр та зианджынтӕм хист скӕнынмӕ хӕлц ӕмӕ нозтӕй чи фӕкӕсы, уыдон. Лӕггад кӕнӕм чындзӕхсӕвы, куывды. Барвӕндӕй, ӕхсыз-гонӕй, хъӕлдзӕгӕй, зӕрдӕрайӕ. Суанг ма къуымӕлдзӕфӕй дӕр. Хистӕрӕй кӕстӕрмӕ сыхӕггӕ, хиуӕттӕ, хӕлӕрттӕ. Ар-фӕйаг хъуыддагмӕ къухтӕ сӕхӕдӕг тасынц, лӕггад кӕнын сӕхӕдӕг агурынц, ӕмӕ дзы алчидӕр ӕвзыгьд у. Фыдӕбонгӕнджытӕ ӕмӕ лӕггадгӕнджытӕ сӕ хӕстӕ куы ахицӕн кӕнынц, уӕд зианы фынг ӕрӕвӕрынц фыдӕбонгӕнд-жытӕн, цины та — лӕггадгӕнджытӕн. Уым фыдӕбонгӕнджы-тӕн бузныг фӕзӕгьынц, мард сыл хӕрзмӕ куыд ауда, лӕггад-гӕнӕг арӕхдӕр куыд уой. Лӕггадгӕнджытӕн ракӕнынц арфӕ ӕмӕ сын цины нуазӕнтӕ радтынц. Кувӕндоны мысайнаг Сӕрд у афӕдзы уыцы рӕстӕг, Ирыстон куывддон кӕд свӕййы. Уӕд ирон адӕммӕ фӕд-фӕдыл ӕрцӕуынц, сӕ фы-дӕлтӕ кадджын ӕмӕ радджынӕй кӕй кодтой, уыцы бӕрӕгбӕт-тӕ. Зӕрдӕрухсӕй сыл ӕмбӕлдысты, зӕдтӕ ӕмӕ дауджытӕн цыт кодтой, куывтой сӕм, табу сын кӕнгӕйӕ сыл фӕдзӕхстой сӕхи, сӕ кӕстӕрты, сӕ фидӕн. Абон дӕр уыцы уаг нӕ халынц ирон адӕм: уалдзӕджы кӕрон ӕмӕ сӕрды райдайӕны Рекомы, Дзывгьисы Уастырджийы, Цыргъобауы, Уациллайы, Дауджы-ты, Хетӕджы Уастырджийы бӕрӕгбӕттӕм афӕдзӕй-афӕдзмӕ ӕхсызгонӕй фенхъӕлмӕ кӕсынц ӕмӕ сыл хъӕлдзӕгӕй, зӕр-дӕрайгӕ сӕмбӕлынц, сбӕрӕг сӕ кӕнынц. Сӕ номыл нӕ горӕт-ты ӕмӕ хъӕуты сыхы куывдтӕ сарӕх вӕййынц. Алкӕй номыл дӕр дзы Ирыстоны ис кувӕндӕттӕ, найфаттӕ ӕмӕ цардахътӕ. Сӕ бынмӕ адӕм цӕуынц рӕсугъд хъуыдытимӕ, сыгьдӕг зӕр-дӕйӕ, афтӕ — удӕй, зондӕй ӕмӕ буарӕй дӕр, цӕмӕй сӕм сӕ куывд сыгьдӕгӕй фӕхӕццӕ уа, сӕ кувинӕггӕ ӕмӕ мысай-нӕгтӕ сын айсой. Дунескӕнӕг Иунӕг Стыр Хуыцауы хӕрзтӕй сӕ фӕхайджын кӕной. Ирон адӕймаг дзуары номыл цыдӕриддӕр кодта, уый зӕр-дӕрайӕ, ӕхсызгонӕй, сыгьдӕг, рӕсугъд хъуыдытимӕ. Ныр дӕр хъуамӕ афтӕ уа. Кувӕндоны бын, Хуыцауы раз куыд у, афтӕ хъӕздыг ӕмӕ мӕгуыр, зондджын ӕмӕ зондцух ӕмсӕртӕ сты. Хуыцауы, йе сконд зӕдты ӕмӕ дауджыты ӕргом дӕхимӕ нӕдӕр хъӕздыг-дзинадӕй, нӕдӕр зондӕй раздахӕн ис. Зӕрдӕйӕ цы цӕуы, уый зӕрдӕмӕ хъары. Ӕмӕ уыдонмӕ дӕр зондӕй нӕ, фӕлӕ зӕрдӕйы бынӕй куывд сӕхъуысы. Фыдӕлтӕй-иу алчи дзуары бынмӕ йӕ ӕртӕ ӕртӕдзыхонтӕ ӕмӕ кусӕрттимӕ, кӕнӕ ӕртӕ фӕрсчы хаимӕ, физонӕгимӕ нӕ цыд. Мӕгуыры фадат уый бӕрц нӕ амыдта. Фӕлӕ уӕддӕр йе ‘гъдау нӕ уагъта, йӕ кувинаг ӕртӕдзыхонтимӕ йын фаг уыдис дзыккайы къус ӕмӕ бӕгӕныйы дурын. Уыдонӕй скувгӕйӕ йыл-иу бафӕдзӕхста йӕ бӕлццоны, йӕ кӕстӕрты, йӕ рынчыны, йӕ хорз хъуыддад-жы райдайӕн. Ныр дӕр, адӕм мулчы фыдӕй куы ныддихтӕ сты, уӕд хъуамӕ афтӕ уа. Кувӕндоны бынмӕ стыр хӕссинӕгтимӕ цӕуын ӕнӕмӕнг хъуыддаг нӕу. Дӕ къух куыд амоны, афтӕ кӕн, ӕцӕг сыгьдӕгӕй. Сыгъдӕгӕй хъуамӕ конд ӕмӕ фых ӕр-цӕуой дӕ кувинӕгтӕ. Раздӕр кувӕндоны мысайнагӕн ӕвӕрдтой згъӕр ӕхца - ӕртӕ суарийы. Уымӕй дӕр хӕрзӕхсадӕй урс бӕмбӕджы тыхтӕй. Уӕд уыдон ӕхца уыдысты. Байаты Гаппойы ракуывды ахӕм ныхӕстӕ ис «Мысыры ӕвзистӕй дын — мысайнаг». Ныр ӕртӕ суарийы згъӕр ӕхца дӕр нал ис. Ӕмӕ чидӕртӕ афтӕ срӕдау сты, сӕ давд ӕхцаты фӕрцы сӕхицӕй афтӕ ныббуц сты ӕмӕ кувӕндоны мысайнагӕн мин сомы дӕр сӕвӕрынц. Уымӕй цы дзуармӕ кувынц, уый зӕрдӕ балхӕнынмӕ хъавынц. Дзӕгъӕ-лы! Иуӕй давӕггаг ӕхцайӕ мысайнаг ӕвӕрын нӕ фӕтчы, рӕс-тмӕгӕнджыты хорзӕх нӕ ары, къӕрныхы куывд Хуыцаумӕ куыд нӕ хъуысы, афтӕ. Иннӕмӕй гӕххӕттын ӕхца чъизи у: кӕй ӕрмтты, ӕртты нӕ вӕййы, суанг хуыйы фыд уӕйгӕнӕджы къухты дӕр. Ӕмӕ йын згьӕр ӕхцайау ныхсӕн нӕй. Кувӕндон та зӕдтӕ ӕмӕ дауджытау сыгьдӕгдзинад уарзы. Куыд зонӕм, афтӕмӕй ирон адӕм Хуыцаумӕ, йе сконд зӕдтӕ ӕмӕ дауджытӕм кувгӕйӕ фынгмӕ ӕввахс нӕ уадзынц хуыйы ӕмӕ карчы фыд, стӕй айк дӕр. Бӕрӕгбоны фынг та табуйаг у, дзуары номыл кувинӕгтӕ йыл ис, уӕлдайдӕр ма йыл мысайнӕгтӕ ӕвӕрд куы уа, уӕд. Гъе уымӕ гӕсгӕ цы-фӕнды ног гӕххӕттын ӕхца дӕр мысайнагӕн нӕ бӕззы! Згьӕр ӕхца у мысайнаджы аккаг, ӕмӕ ис ахӕм згьӕр ӕх-цатӕ — 5-гай сомтӕ. Мӕгуырӕн дзы йӕ фадат у иу сӕвӕрын, хъӕздыгӕн та — ӕртӕ. Фондз дӕр у ӕнӕкъай, стӕй — ӕртӕ фондзы — фынддӕс сомы дӕр. Ӕцӕг, ӕхсадӕй, бӕмбӕджы, кӕнӕ урс хӕцъилы, гӕххӕтты тыхтӕй хӕсгӕ сты кувӕндон-мӕ. Хистӕр кувгӕйӕ фӕзӕгьы: «Барст дын уӕд нӕ кувинаг, айс нын нӕ мысайнаг». Сылгоймӕгтӕ Мады зӕды, Мады-Май-рӕмы, Алардыйы ӕмӕ иннӕ зӕдты кувӕндӕтты, чызджытӕ та Рекомы фарсмӕ Чызджыты кувӕндоны бӕлӕстыл, хъӕдтыл бабӕттынц урс хӕцъилы уадздзагтӕ, кӕнӕ лентытӕ, цӕмӕй сын цот дӕттой, чи сын ис, уыдон та ӕнӕниз уой. Чызджытӕ та хорз амонд арой. Ӕгъдаусафӕн митӕ Алкӕмӕн йе ‘гьдау йӕ гакк у, ӕмӕ нын нӕ фыдӕлтӕ хорз ӕгьдӕуттӕ ныууагътой. Уыдон равзӕрдысты сӕ цардфӕлтӕрд-дзинадӕй. Зыны сыл ӕнусты ӕмӕ фӕлтӕрты фӕд. Уый хорз гакк у, фӕлӕ сӕ алчи рӕстмӕ нӕ зоны ӕмӕ фӕзмӕгой митӕ кӕнын райдайынц. Иннӕтӕй та чидӕртӕ куыдфӕндыйы зон-дыл хӕст сты, цы уӕлдай у, зӕгъгӕ, ӕмӕ сын куыд ӕнцондӕр у, афтӕ сӕ ӕххӕст кӕнынц. Куыдфӕндыйӕ та ӕгьдау нӕй. Ис ма нӕм ахӕмтӕ дӕр, фырбухъӕй ма сӕхи равдисыныл дӕр чи архайы ӕмӕ уый тыххӕй цы акӕной, уый нал фӕзонынц. Гъе уыцы аххосӕгты фыдӕй хатт зыгьуыммӕгонд цӕуынц не ‘гьдӕуттӕ. Ӕмӕ сын цӕмӕй сӕ мидис ма сафой, уый тыххӕй сыл дзурын, фыссын хъӕуы ӕнӕмӕнг. Абоны чындзӕхсӕвы ӕгьдӕутты ногдзинӕдтӕ сагъӕссаг, ахъуыдыйаг сты. Фӕстаг рӕстӕджы нӕм фӕзынд ног ӕгьдау: нӕ чындзӕхсӕвтӕм хонын райдыдтам ӕххуырсгӕ ансамблтӕ. Уыдон сты ирон чындзӕхсӕвы ӕгьдӕуттӕ сафӕг. Цӕмӕн? Уымӕн ӕмӕ уыдоны хъӕрахсты бын фӕвӕййынц. Рӕгьмӕ рахӕссын, равдисын сӕ нӕ бауадзынц. Сӕ гуыбар-гыбурӕй сӕры тугдадзинтӕ фӕцӕйскъуыйынц. Бирӕ хистӕртӕ сын нӕ бафӕразынц, ӕмӕ афонӕй раздӕр сыстынц фынгӕй. Ӕгьдау кӕй ӕрцахсы, уый, бӕрнондзинад ӕнкъаргӕйӕ, йӕ удӕй арт цӕгьдгӕйӕ, тых ӕмӕ амӕлттӕй тагьд-тагьд бацъӕппытӕ, бад-зӕбӕхтӕ кӕны хъуыддаг. Бадты адӕмӕн сӕ хъизӕмӕрттӕ райдайынц фыццаг сидты фӕстӕ. Намӕ хатт ӕртӕ хистӕры куы слӕууынц, мӕнӕ фысым-ты Хуыцау ӕмӕ се ‘сконд зӕдтӕ ӕмӕ дауджытыл бафӕдзӕхсӕм, зӕгъгӕ, уӕд дӕр сын ӕрсабыргӕнӕн нал вӕййы. Адӕймаг чын-дзӕхсӕвмӕ цӕуы, фыццаджыдӕр, кӕй зӕгьын ӕй хъӕуы, би-нонтӕн ӕгьдау радтыны тыххӕй, стӕй та хӕстӕджыты, зонгӕты фенынмӕ, семӕ зӕрдӕйӕ-зӕрдӕмӕ аныхас кӕнынмӕ. Уымӕ гӕсгӕ фынгыл дӕр фӕагурынц кӕрӕдзийы. Уӕлдай ӕргомдӕр ныхас сын бацайдагъ вӕййы, фӕйнӕ куы аназынц, уӕд. Афӕстаг рӕстӕг зиантӕ сбирӕ сты, иу ӕвирхъау мард ин-нӕйы ӕййафы, адӕм зианы фынгтӕй сфӕлмӕцыдысты. Фыдо-хы уавӕр адӕмы зӕрдӕтыл пъӕззыйау ныббады, ӕмӕ кӕрӕд-зийӕн рӕстмӕ салам дӕр нал радтынц. Рухсаг зӕгьынмӕ чи ӕрбады, уыдон дӕр ӕфсӕрмӕй ӕмӕ ӕрхуымӕй сабырӕй, ӕнӕуӕлдай ныхасӕй рӕгъытӕ фӕкӕнынц. Цины хъуыддаг ӕндӕр у. Хъӕлдзӕгдзинадӕй, кафт ӕмӕ зардӕй фидауы. Ӕмӕ хатт ацы ӕртӕ хъуыддаджы фӕкӕнынц ӕххуырст ансамблы архайджытӕ ӕрмӕст сӕхӕдӕг. Чындзӕхсӕвы кӕрон ма сыл бафтынц расгуытӕ. Иннӕ адӕм фынгтыл бирӕ нӕ бафӕстиат вӕййынц. Сӕ фадат ӕгьдауы балӕууын нӕ вӕййы, ӕмӕ уӕд сӕхи ӕфсадынмӕ, нуазынмӕ фӕвӕййынц. Уымӕй чи ӕдзӕс-гомдӕр у, уый иннӕты фынгтӕм дӕр ӕвналын райдайы. Уӕл-дайдӕр, ӕдзӕлгьӕд нозтыл куы бафты, уӕд. Ӕххуырст ансамблы гуыбар-гыбур дӕ сидтыл дыууӕ ныха-сы зӕгъын рӕстмӕ куы нӕ бауадза, нуазӕнӕн дзуапп радтыны фадат дын куы нӕ уа, уӕд цы дӕ бон у, стӕй искӕй хорз куывд та кӕд фехъусдзынӕ ӕмӕ кувын кӕд сахуыр уыдзынӕ, кӕнӕ дӕ хӕстӕгимӕ, дӕ хорз зонгӕимӕ ма рӕсугъд фынгыл кӕд фембӕлдзынӕ, зӕрдӕйӕ-зӕрдӕмӕ кӕд аныхас кӕндзынӕ. Иуӕй-иу чындзӕхсӕвы ахӕм уавӕры бахаудзынӕ, ӕмӕ дӕ уы-дӕттӕ дӕр нал ӕндавдзысты. Ӕрмӕстдӕр ма ардыгӕй фервӕз ӕмӕ мӕ ницыуал хъӕуы — фӕзындзӕн дӕ хъуыдыйы. Афтӕмӕй кӕмӕй бадомӕн ис ирон чындзӕхсӕвы рӕсугъд ӕгъдау? Цӕуыл дзы сахуыр уыдзысты кӕстӕртӕ? Иуӕй-иу чындзӕхсӕвы хистӕр уый фыдӕй сидтытӕй рӕгьытӕм рах-изы, ӕрхъуыды кӕны хӕсты быдыры ӕбӕрӕгӕй чи фесӕфт, уыдоны рухс ном дӕр ма. Сӕмхӕццӕ кӕны цин ӕмӕ зианы ӕгъдӕуттӕ. Кӕстӕртӕ чындзы мардӕрцыды лӕуд ӕркӕнын кӕнынц хистӕрты раз. Нӕ дзы зарӕг райхъуысдзӕн, нӕ фӕн-дыры цагьд, нӕ йӕ разӕй кафгӕ исчи ӕрбацӕуы. Мадзурайӕ кӕнӕм нӕ чындзӕхсӕвты ӕгъдӕуттӕ. Нӕ дзыхтыл нын цъут-та бабастой ӕххуырст ансамблтӕ. Тӕхуды ӕмӕ ма ирон фӕн-дыры рӕсугьд цагьд кӕцӕйхъуысы, ахӕм чындзӕхсӕв искуы фен. Кӕстӕртӕ фӕндырӕй цӕгъдын ӕмӕ кафын кӕм ахуыр кодтой, фӕсивӕд-иу кӕрӕдзиуыл ӕрхӕцгӕйӕ нӕртон симды кӕм ӕрлӕууыдысты, хистӕрты кафтмӕ-иу ӕппӕт адӕм уыр-дыг кӕм слӕууыдысты, фынджы хистӕртӕ-иу зарӕг кӕм сис-той, ӕмӕ сын-иу ӕй кӕстӕртӕ кӕм айстой, ахӕм. Иу ногдзинад та ма нӕм горӕт Дзӕуджыхъӕуы фӕзынд: бирӕтӕ чындзӕхсӕв кӕнын райдыдтой ӕххуырст агьуыстыты. Уым, дам, уавӕртӕ хуыздӕр сты, фезмӕлӕнтӕ ис, уазӕгӕн дзы аив лӕггад бакӕнынӕн фадат — парахат. Раст сты. Кӕй зӕгьын ӕй хъӕуы, иумӕйаг кӕрты цатырты быны бӕсты бӕр-зонд, райдзаст агьуысты дӕ уазджыты рабадын кӕнын аивдӕр у. О, фӕлӕ дӕ хӕдзары фарн кӕмдӕрты цӕмӕн тауыс? Дӕ чындзы хыз кӕйдӕр хӕдзары цӕмӕн исыс? Йӕ мыдыкъус ын уым цӕмӕн уарыс? Царды адӕймаг агуры ӕнцондӕр фӕндӕгтӕ, фӕлӕ сыл амонд нӕ ары, царды ад сыл нӕ банкъары ӕмӕ удӕй рыгъд, уырыдӕй фӕцӕры. Рестораны кӕнӕ кафейы чындзӕхсӕв скӕ-нын, чызг арвитын диссаг нӕу. Уӕлдайдӕр, ӕхца дӕм куы уа, уӕд. Бафид бынатӕн, хӕринаггӕнджытӕн, лӕггадгӕнджытӕн, суанг ма — тӕбӕгьтӕн дӕр. Ӕмӕ ӕдыхстӕй дӕ хуынд адӕмӕн «ӕгас цу» зӕгь. Уый хорз у, фӕлӕ чындзӕхсӕв, чызгӕрвыст семӕ сыхмӕ, кӕртмӕ цы ӕхсызгондзинад, хъӕлдзӕгдзинад, цы фарн ӕрбахӕссынц, уый хъӕдрӕбынмӕ, хӕйрӕгбадӕн къохмӕ цӕмӕн хӕссыс? Ресторантӕ ӕмӕ кафетӕ фылдӕр, адӕмы фарн ӕфтыд кӕуыл нӕй, ахӕм бынӕтты сты. Дӕ сыхы фӕсивӕды дӕ циныл цин кӕнын цӕуылнӕ уадзыс? Иуӕй-иу кӕртыты ахӕм чындзӕхсӕвтӕ вӕййы, ӕмӕ сӕ хъазты хъӕр ӕмбисӕхсӕвтӕм фӕхъуысы. Кӕстӕртӕ кафт ӕмӕ зардӕй сӕ арӕхстдзинад февдисынц. Хистӕртӕ сӕм ӕхсызгонӕй фӕкӕ-сынц. Цы ма ис уымӕй хуыздӕр, ӕхцондӕр! Ӕниу чындзӕхсӕвы лӕггадӕй йӕхи чи бамбӕхсдзӕн. Ӕмӕ уыцы лӕггады та цас ирон рӕсугъд ӕгьдӕуттӕ ис, цас! Уы-доны дӕр рох кӕнын кӕны ӕххуырст агьуысты чындзӕхсӕв. Афтӕ куы ахӕсса, уӕд нӕ сылгоймӕгтӕ хӕдзары дзуар ӕмӕ зӕды номыл ӕртӕ чъирийы, ӕртӕ ӕртӕдзыхоны кӕнын дӕр нал зондзысты. Ныр дӕр нӕм чидӕртӕ йӕ бӕрӕгбоны кӕр-дзынтӕ сӕхимӕ, йӕ бынаты бардуаджы, йӕ хӕдзары фарны бын нӕ кӕны, фӕлӕ сӕ ӕхсӕнадон хӕрӕндоны азаказ кӕны. Кӕрдзынгӕнӕджы фарн дӕр сафӕм. Хистӕр кӕстӕры цӕуыл ахуыр код та, уымӕй йӕ иппӕрд кӕнӕм. Нарты кадджытӕй иуы загьд ис: устытӕ хыссӕтӕй чъиритӕ кодтой, чындзытӕ та сӕ арты уӕлкъӕй фыхтой. Ахӕм уавӕрты ӕгьдау ӕмӕ цард-фӕлтӕрддзинад цыдысты иу фӕлтӕрӕй иннӕмӕ. Чындзы хыз Царды адӕймаджы амондыл табуйаг ӕмӕ тӕссонд рӕстӕд-жытӕ скӕны. Уӕлдайдӕр та, лӕппу кӕнӕ чызг йӕ амонды къа-хыл куы ныллӕууы, уӕд. Чызгыл йӕ ныййарджыты хӕдзары Бынаты бардуаджы бын хыз дӕр уымӕн ӕркӕнынц. Ӕмӕ цы рӕсугьд, хъӕлдзӕг ӕмӕ мидисджын хъуыддаг у чызгӕй чындз аразын, йӕ чындздзон аив уӕлӕдарӕс ыл кӕнын. Афтӕ хъуамӕ уа чындзӕн йӕ хызисыны рӕстӕг дӕр. Уымӕн нын хъуыды-джын ӕмӕ аив ӕгьдӕуттӕ ныууагьтой нӕ куырыхон фыдӕлтӕ. Сывӕллон райгуыры ӕмӕ бахъомыл вӕййы йӕ ныййарджыты хӕдзары. Уымы фарнӕй фӕхайджын вӕййы, Бынаты бардуаг ыл фӕауды. Лӕппу ӕдзухдӕр ис уыцы аудындзинады бын. Чызг та куы бахъомыл вӕййы, уӕд ӕй йӕ мойы хӕдзар-мӕ ацӕуын бахъӕуы. Йӕ райгуырӕн къона йын свӕййы цӕ-гат, йӕ мойы хӕдзар та — хурӕргом, йӕ царды фылдӕр хай кӕм арвиты, цот кӕм скӕны, хорзӕй кӕм базӕронд вӕййы, ахӕм. О, фӕлӕ йыл йӕ чындзыцӕуӕн бон хыз цӕмӕн ӕр-кӕнынц? Нӕ фыдӕлтӕ сӕ цардфӕлтӕрддзинадӕй куыд ра-иртӕстой, афтӕмӕй адӕймаджы алыварс ӕдзухдӕр зилдухӕн кӕнынц хӕлар ӕмӕ хӕрам тыхтӕ. Хӕлар йӕ зын царды йӕ ӕнцой ӕрбалӕууы, хӕрам та йын йӕ размӕ цӕлхдуртӕ ӕвӕ-ры, цӕмӕй фӕкӕла, фӕтыхса, цӕмӕ тырны, уый йӕ къухы ма бафта. Адӕймаг та, дам, йӕ тӕккӕ лӕмӕгьы вӕййы йӕ амонд агургӕйӕ. Уыцы рӕстӕг Сафа, Сӕрзӕд ӕмӕ Бынаты бардуаг йӕ фарсмӕ ӕнгом ӕрбалӕууынц ӕмӕ йӕм хӕрам тых-тӕ ӕввахс нӕ фӕуадзынц. Лӕппу уыдоны ӕвджид баззайы, фӕлӕ чызджы йӕ чындз-дзон уӕлӕдарӕс скӕныны размӕ йӕ ныййарджыты хӕдзары уыдонӕй ракурынц, ӕмӕ йӕм ницы-уал бар фӕдарынц. Уыцы рӕстӕг, йӕ чындздзон фӕндаджы рӕстӕг, йӕ амонды фӕндаг вӕййы ӕппӕты тӕссондӕр. Ӕмӕ йын цӕмӕй йӕ ныййарджыты къӕсӕрӕй ахизгӕйӕ, сӕ Бынаты бардуаджы аудындзинадӕй фӕиппӕрдуӕвгӕйӕ ӕдде йӕ амон-дӕн мацы ратых кӕна, уый тыххӕй йыл, кӕй аудындзинады фӕрцы бахъомыл, уыцы Сафайы, Сӕрзӕды, Бынаты бардуаджы бын хыз ӕркӕнынц. Уыдонӕй йӕ ракурынц къухылхӕцӕг ӕмӕ ӕмдзуарджын йе ‘фсымӕры барлӕвӕрдӕй. Сӕ фарн, сӕ хъомыс сын ууыл бафтаугӕйӕ. Ӕмӕ хыз свӕййы йӕ хъахъ-хъӕнӕг, цалынмӕ йӕ мойы, йӕ хурӕргом хӕдзары Бынаты бардуагмӕ йӕ сӕр бакъул кӕны, уӕдмӕ. Хъахъхъӕны йӕ, мах кӕй нӕ уынӕм, афтӕмӕй нӕ алыварс цы амондсафӕг тыхтӕ ис, уыдоны фыдӕхӕй, цӕстдзыдӕй. Йӕ хызисыны агьоммӕ та йӕ хистӕртӕ бафӕдзӕхсынц, йӕ сӕр цы къонамӕ ӕркъул кодта, уый фарныл, ӕмӕ йӕ хызы сӕр нал фӕхъӕуы. Йӕ ног хӕдзары Сафа, Сӕрзӕд ӕмӕ Бынаты бардуаг свӕййынц йӕ хъахъхъӕнджытӕ. Уыдоны бын ын Хызисӕг сисы йӕ хыз. Ам, йӕ ӕцӕг цӕрӕн хӕдзары, йын хъуамӕ байтом кӕной йӕ мыдыкъус — йӕ нот бинонтӕм адджындзинад бахӕссыны нысанимӕ. Ӕххуырст агьуыстыты, бинонты фарнӕй иппӕрд, дзӕгъӕл дымгӕйау ӕнӕнамыс, фылдӕр хатт ӕнӕуаг ӕмӕ зӕрдӕриссӕн хъуыддӕгтӕ кӕм ӕрцыд, ахӕм бынаты та уыцы ӕгъдӕуттӕ вӕййынц фӕзмӕгой митӕ, фарн сӕ нӕй ӕмӕ сын ницы нысан ис, никӕуыл, ницӕуыл ахадынц. Ницы ахадындзи-над сын ис. Уымӕн ӕмӕ дзӕгъӕл бынаты табуйаг нӕ вӕййынц. Чындзхӕсджыты зарӕг Фӕззӕг сарӕх вӕййьпщ чындзӕхсӕвтӕ. Гье ӕмӕ фарн иу хӕдзарӕй иннӕмӕ фылдӕргӕнгӕ куыд цӕуа, ирон адӕм кӕрӕд-зийы фарнӕй амондджындӕр, тыхджындӕр куыд кӕной, ӕнгомд-зинады ӕнкъарӕнтӕ сыл куыд бафтауой, ахӕм арфӕ сӕ уӕд. Алы хистӕры, къухылхӕцӕджы, ӕмдзуарджыны дзыхы дӕр фарн куыд уа, сӕ ракуывдытӕ Ирыстоны зӕххыл Хуыцауы фӕрцы царды уагъд куыд ӕрцӕуой, уӕлдайдӕр та хызисӕджы: «Фарн, фарн, фарн! Фараст лӕппуйы ӕмӕ иу чызг» Хуыцаумӕ хъӕр-дӕрӕй куыд фехъуыса, ӕмӕ алы бинонты хӕдзар дӕр сабитӕй ӕмызмӕлд куыд кӕна, ахӕм арфӕ ӕрцӕуӕд ирон адӕмыл. Бӕркадджын фӕззӕг чындзӕхсӕвтӕн у. Стӕй чындзӕх-сӕв ӕнӕзарӕгӕй нӕ фидауы, ӕмӕ хатт чындзхонтӕ зарӕджы ныхӕстӕ нӕ фӕзонынц, ӕмӕ сын, табуафси, «Чындзхӕсджыты зарӕджы» ныхӕстӕ: Ой, фӕцӕуӕм уӕм, фӕцӕуӕм, Ой, амондджын къах фӕхӕссӕм! Ой, уӕ бон хорз уа, нӕ фысымтӕ, Ой, ӕгас фӕцӕуой уазджытӕ! Ой, арфӕгонд уӕнт бӕлццӕттӕ, Ой, хъӕлдзӕг нын уой уазджытӕ! Ой, фарнимӕ уӕм фӕцӕуӕм. Ой, амонд немӕ фӕхӕссӕм! Хъуыддӕгтӕ амондджын ӕрбауой, Ой, рӕствӕндӕгтыл фӕцӕуой! Ой, хорз ӕмбӕлӕг ныл сӕмбӕла, Ой, хорз арфӕтӕ нын ракӕна! Ой, не ‘мбӕлӕг — хӕрзӕмбӕлӕг! *** Уӕлӕ хъӕды давонджын! Ой, нӕ хъуыддӕгтӕ — амондджын! Цӕй, уазджытӕ, рӕствӕндаг, Уӕ фӕндонӕй фысымтӕ — хӕрзӕхсӕв! Махӕн хорз ӕмӕ не ‘мбӕлӕг Амондджын бон араст уӕд, Амондджын къахдзӕф акӕнӕд! Сырддонцъиу бӕласӕй ратахти, Бӕласы къалиуыл абадти. Чындздзон чызг хӕдзарӕй рараст и, Иннӕ хӕдзармӕ бацыди. Фарн фӕцӕуы, не ‘фсинтӕ, Хӕрзӕмбӕлӕг ӕрбаут! Чындзы гуыдын ӕртӕ ӕртӕдзыхонимӕ НОГГУЫРДЫ РӔСУГЪД ӔГЪДӔУТТӔ - БӔРӔГБӔТТӔ Номӕвӕрӕн (лӕппуйы) куывд Ноггуырдимӕ бӕт ирон ӕгьдӕуттӕ кӕд алы хӕдзар кӕрӕй-кӕронмӕ не ‘ххӕст кодта ӕмӕ не ‘ххӕст кӕны, сӕ фадат нӕ амыдта ӕмӕ нӕ амоны, уӕддӕр сӕм тырныдтой. Зыдтой сӕ, уыдтой сӕ иннӕты хӕдзӕртты. Цард афтӕ у: иуӕн — алцы-дӕр, иннӕмӕн та — ӕппындӕр ницы, фӕлӕ уӕддӕр искӕй циныл цин кӕнын зоны. Уымӕн ӕмӕ йӕ зӕрдӕйы хорзӕхӕй фӕхайджын кодта Дунескӕнӕг. Ноггуырды бинонтӕ сӕ рӕмон зӕрдӕйыл вӕййынц. Ницы йын ӕвгьау кӕнынц. Уӕлдайдӕр та сын лӕппу куы вӕййы, уӕд. Раздӕр-иу цалдӕр бонмӕ куывд ацӕттӕ кодтой — Но-мӕвӕрӕн куывд. Чызгӕн авдӕнбӕттӕн дӕр фаг уыд. Йӕ ном дӕр-иу ын нӕлгоймӕггӕ ӕрӕджиау базыдтой. Лӕппуйӕн та — Номӕвӕрӕн куывды. Номӕвӕрӕн куывды ӕргӕвстой фыр кӕннод та — нӕл род. Уый тыххӕй-иу хӕдзары хистӕр рагацау бамӕт кодта, йӕ фосӕй-иу йӕхимид йӕ цӕст хъуамӕ ӕрӕвӕрдтаид нывондагыл. Дзургӕ йӕ никӕмӕн кодта — хӕрам тыхтӕй тарст йӕ ӕнхъ-ӕлцау чындзӕн, ноггуырдӕн ӕмӕ нывондагӕн дӕр. Куывд ӕгьдау кӕнынмӕ домдта мадӕрвадӕлты, къухылхӕцӕг ӕмӕ ӕмдзуарджыны дӕр. Куывд-иу куы сцӕттӕ, кӕнгӕ та уыд хуыцаубоны, уӕд-иу бадты хистӕр ноггуырды бафӕдзӕхста Стыр Хуыцауыл, стӕй Уастырджийыл. Уыдоны фӕстӕ хъуамӕ гаджидау рауагьтаид ноггуырды цӕрӕнбоны тыххӕй. Фӕлӕ йын ном куы нӕма ис, уӕд ӕй ноггурыд кӕдмӕ хондзыстӕм зӕгъгӕ-иу, фӕдзырдта кӕстӕртӕй иумӕ, бафӕдзӕхста-иу ын: «Гӕххӕтт ӕмӕ къран-дас райс, ӕрфӕрс бадты адӕмы, ноггуырдыл дзы ном ӕвӕрын кӕй фӕнды. Алкӕмӕн дӕр ӕй йӕхи номы ныхмӕ ныффысс ӕмӕ дзы фыдымад, стӕй ноггуырды мад иумӕ кӕй равзарой, уый нын рӕвдз фехъусын кӕн!>. Кӕстӕр хистӕры фӕдзӕхст ӕххӕст кодта ӕнӕкъуылымпы-тӕй. Уый тыххӕй бинонтӕн цӕттӕ уыдысты гӕххӕтт ӕмӕ фыссӕн. Уый нӕ, фӕлӕ ма-иу хатт сӕ хъӕбулы номӕвӕрӕг сӕ кӕй фӕндыд, кӕстӕры фыст нӕмтты ӕхсӕнӕй кӕй ном равзӕрстаиккой, уый дӕр загьтой. Рагацау-иу баныхас кодтой номӕвӕрӕгимӕ. Лӕггадгӕнӕг кӕстӕр-иу хӕдзары ӕфсины уатӕй хъӕлд-зӕгӕй рацыд, бадты хистӕры раз-иу разыйы лӕуд ӕркодта. Хистӕр иу-ын загьта: «Цӕй, зӕгь нын нӕ ноггуырды ном, чи у йе ‘вӕрӕг». Кӕй ном-иу схаудта, уымӕн арфӕтӕ кодтой иууылдӕр, кады нуазӕн та йын лӕвӕрдта хистӕр. Уый фӕстӕ-иу рауагъ-та ноггуырды номыл гаджидау, ӕмӕ-иу цӕлы фынг ӕгьдауыл фемӕхст. Ныр та нӕм ноггуырды арӕндонӕй ӕрбахӕссынц но-мӕвӕрдимӕ, фӕлӕ уӕддӕр кӕмдӕрты ныр дӕр ма кӕнынц Номӕвӕрӕн куывдтӕ. Кӕхцгӕнӕнтӕ Бирӕ хорз бӕрӕгбӕттӕ не ирон адӕммӕ. Куыдхуыздӕрӕй сыл сӕмбӕлыныл фӕархайынц. Уӕлдай ӕхсызгондӕрӕй та ӕмбӕлынц ӕппӕт ирон адӕмӕн иумӕйаг бӕрӕгбӕттыл. Иумӕйагдзинад ирон адӕймагӕн йӕ удыхъӕды ис. Йӕ цӕхх ӕмӕ къӕбӕр йӕ сыхагимӕ куы адих кӕны, уӕд йӕ фарсыл хуыздӕр бахӕцы, сусӕг комдзаг йӕ хъуыры нӕ цӕуы. Хетӕджы Уастырджийы бӕрӕгбон дӕр ахӕм кадджын уы-мӕн сси ӕмӕ ныл иудзинады ӕнкъарӕнтӕ ӕфтауы, кӕрӕд-зийыл нӕ йӕ фарнӕй бӕтты. Ирон адӕмӕн иумӕйаг сси, иумӕ йӕм кувынц, йӕ ном ын ӕмхуызон нымдгӕнгӕ арынц. Уымӕй ма йӕ бонимӕ баст у, иумӕйаг сын чи у, уыцы иннӕ кадджын ӕмӕ цинӕвдылд бӕрӕгбон — Кӕхцгӕнӕнтӕ. Вӕййынц Хетӕд-жы Уастырджийы бӕрӕгбоны хӕдфӕстӕ хуыцаубоны. Кӕхцгӕнӕнтӕ царды фидӕныл цины бӕрӕгбон у, ӕнусты нӕ, фӕлӕ мингай азты размӕ дӕр нӕ фыдӕлтӕм кӕй уыд, уый бӕрӕг у Нарты кадджытӕй. Ӕхсызгонӕй кӕнынц йӕ кой. Кадӕг Къӕцциты дузон (мӕнг) Сатанайы Къӕццитӕ туджы фиддонӕн Нартӕй ӕрцагуырдтой Сатанайы. Йӕ хорзы кой сӕм байхъуыст, фӕлӕ йӕ уынгӕ ничи фӕкодта. Ӕмӕ сын уымӕ гӕсгӕ Нартӕ сайдӕй Сатанайы бӕсты радтой къулбадӕг усы чызджы. Чызгӕн Къӕццитӕм лӕппу куы райгуырд, уӕд йӕ цӕгатӕй — Нартӕй ӕркуырдта кӕхц, йӕхицӕн та — мады бӕх. Кӕхцгӕнӕнтӕ сты лӕппуйы куывдтӕ, лӕппуйы райгуырдыл циндзинад ӕвдисӕн, зӕдтӕ ӕмӕ дауджытыл ӕй фӕдзӕхсӕн бӕрӕгбон. Нӕ фыдӕлтӕ цард-цӕрӕнбонты фырты райгуырдмӕ бӕл-лыдысты. Уымӕн ӕмӕ иуӕй бындар, бинонты ног фӕлтӕр адарддӕр кӕнын уымӕ кӕсы, иннӕмӕй ныфс ӕмӕ хъару уыд; фӕдисы — фӕдисон, хӕсты — ӕфсӕддон, куысты — гутондар ӕмӕ хосдзау. Хуымӕтӕджы нӕ бӕллыдысты йӕ райгуырдмӕ, ног азы арфӕтӕй, суанг «Хӕдзаронты» зарӕджы рӕнхъытӕй дӕр иу, «уӕ чындз тыр куыд ныййара», зӕгьгӕ, хуымӕтӕд-жы нӕ уыд. Ног чындзы хыз исгӕйӕ ныр дӕр хызисӕджы куывд — Сӕры зӕды фарнӕй йӕ куринаг вӕййы:«авд кӕнӕ фараст лӕппуйы ӕмӕ иу цъӕхцӕст чызг». Кӕхцгӕнӕнтӕ-иу ӕнхъӕлцау кӕй чындзы ӕрӕййӕфтой, уыдон-мӕ изӕрӕй хӕдзаронтӕгӕнӕгау цыдысты нӕлгоймаг ӕвзонг фӕл-тӕр даргъ хъилимӕ ӕмӕ хъӕр кодтой: «Фарн, фарн! Сӕ чындзӕн сын радг фараст лӕппуйы ӕмӕ иу чызг!» Уый фӕстӕ-иу хъилыл къӕдзынӕг бакодтой, ердойы-иу ӕй бынмӕ ауагьтой. Фысымтӕ-иу стыр ӕхсызгонимӕ, раздӕр кӕй ӕрцӕтгӕ кодтой, уыдон — алы-хуызы адджинӕгтӕ, хӕринӕгтӕ къӕдзынӕгыл бафтыдтой, ӕмӕ сӕ-иу лӕппутӕ уӕлӕмӕ сластой сӕхицӕн минасӕн. Кӕхцгӕнӕнты стыр хӕс ӕвӕрд ис каистыл — чындзы цӕга-тыл. Кӕхц уыдон хӕссынц. Кӕхцгӕнӕнты ӕрцыдмӕ лӕппуйы мадӕрвадӕлтӕ ахъуыды кӕнынц, бӕрӕгбоны сӕ цы ӕгьдау радтын хъӕуы, ууыл. Сӕ чызджы хӕдзармӕ цы кӕхцы хуын хӕсдзысты, уым цытӕ хъуамӕ уа. Сӕ хӕстӕджыты зӕрдӕтӕ цӕмӕйты барухс кӕндзысты, ноггуырды цӕмӕй барӕвдауд-зысты, сбуц кӕндзысты, уыцы фарстатыл биноныг ахъуыды кӕнынц сӕ хуыны. Ӕнӕмӕнг хъуыддӕгтӕ сты ӕртӕ хӕбиз-джыны (ӕхцины), дӕс литры бӕгӕны, дӕс литры арахъ, фыр кӕнӕ фыркъа кусӕрттаг, лӕппуйӕн — гуыл, хъазӕн бӕх, (раздӕр байраг лӕвар кодтой) кӕнӕ машинӕ, иу фӕлыст уӕлӕйы дарӕс. Стӕй ӕфсинӕн, хицауӕн, тиуӕн, ходыгьдӕн зӕрдӕлхӕнӕн лӕвӕрттӕ. Уыдонӕй уӕлдай, кӕмӕй цы ӕнты-сы, чи цӕмӕй хӕсджьш у, уымӕ гӕсгӕ. Кӕхц кӕхцгӕнӕны бон ахӕссынц сиахсы хӕдзармӕ хуын-дзаутӕ. Уыдоны ӕхсӕн ӕнӕмӕнг хъуамӕ уой хистӕр нӕлгой-маг ӕмӕ хистӕр сылгоймаг, фысымтӕн ӕгьдау радтын, кӕхцы хуын равдисын чи базона, ахӕмтӕ. Уыцы хъуыддаджы сын ин-нӕтӕ та сты ӕххуысгӕнджытӕ. Фысымтӕ та базмӕлынц, уазджыты ӕрбацыдмӕ куыд ба-цӕттӕгӕнӕн ис, афтӕ, кад ӕмӕ радӕй сӕ цӕмӕй арвитой, уый тыххӕй. Цӕмӕй сыл хуыздӕр бацин кӕной, уый тыххӕй фӕд-зурынц хӕстӕг хионтӕм, сыхбӕстӕм. Ӕрвылсӕрд дӕр Ирыстонмӕ ӕрцӕуы стыр бӕрӕгбон — Кӕхцгӕнӕнтӕ. Бирӕ бинонты зӕрдӕтӕ барӕвдауы. Ахъуы-ды-ма кӕнут, фароны Кӕхцгӕнӕнтӕй — афӕдзмӕ цал ирон хӕдзары райгуырд лӕппу, цал хӕрӕфырты, ӕмӕ цал ӕфсины балӕудзӕн арынджы, фыдызгьӕлӕй дзаг аджы уӕлхъус. ХетӕджыУастырджийы бӕрӕгбонӕй абонмӕ бирӕ хъӕуты, уӕлдайдӕр та Хетӕджы къохмӕ хӕстӕг хъӕуты лӕппу ӕмӕ чызг фӕсивӕд изӕрдалынггы фӕндыры цагьдимӕ заргӕ ӕмӕ кафгӕ, сӕ цӕсгӕмттӕ бамбӕхсгӕйӕ, пыскъуыл ӕмӕ фыдхъуын уӕлӕдарӕсы сойгӕнгӕ ӕрзилынц, хъӕубӕстӕй ноггуырд лӕп-путӕ кӕмӕ фӕзынд, уыцы хӕдзӕрттыл. Фӕхъазын, фӕхудын кӕнынц сыхбӕсты стырӕй-чысылӕй, зӕрондӕй-ногӕй, Кӕхц-гӕнӕнты комулӕфт бауадзынц бинонтӕм. Уыдон се ‘рбацыдмӕ вӕййынц цӕттӕ: ӕртӕ уӕливыхы, карк ӕмӕ ирон бӕгӕныйӕ. Уыцы хойрагӕй фылдӕр хатт сойгӕнджытӕ скӕнынц ӕрмӕст аходгӕ, сыхы хистӕрты бар сӕ ныууадзынц, сӕхӕдӕг уынгты кафгӕ ӕмӕ заргӕ араст вӕййынц иннӕ фӕрныг хӕдзармӕ. Ӕрвылаз дӕр фарнимӕ ӕрцӕуы Кӕхцгӕнӕнты бӕрӕгбон Ирыстонмӕ, ӕмӕ фӕрныгад вӕййы йӕ фынгтыл, рӕдаудзи-над — йе ссадкъух ӕфсинты зӕрдӕты, арвмӕ фӕхъуысынц хистӕрты нуарджын куывдтытӕ ӕмӕ кӕстӕрты «Оммен!». Бӕрӕгбон ӕрбамбырдтӕ кӕны хӕстӕг хиуӕтты, сыхӕггы. Цин фӕкӕнынц Ирыстоны ног фӕлтӕрыл, кӕрӕдзийыл, се ‘нгомд-зинадыл. Ӕмӕ дунейы фарн зӕгьӕд, нӕ иудзинад фидар куыд уа, нӕ цины нӕ, фӕлӕ нӕ зыны дӕр ӕдзух кӕрӕдзийы фарс-мӕ куыд уӕм! Кӕхцгӕнӕнтӕ — фарны бӕрӕгбон, нӕ адӕмы фӕстагӕтты, нӕ кӕрӕдзи уарзынгӕнӕн бӕрӕгбон, ӕмӕ дзы цыдӕриддӕр хорзӕй ис, уыдон хъуамӕ ирддӕрӕй зыной, фидар бынат ӕр-цахсой нӕ царды. Афӕдзы гуыл Ирон адӕммӕ ноггуырд табуйаг кӕй у, уый бӕрӕггӕнӕг у, афӕдз ыл куы рацӕуы, уӕд ын афӕдз ын кӕнын зӕгьын сӕ цӕст кӕй нӕ уарзы, уый дӕр. Ома, афӕдз мардӕн фӕкӕнынц ӕмӕ йын уыцы дзырд йӕ дарддӕры хъысмӕтыл ӕвзӕрӕрдӕм куы сахада, хӕрам тыхтӕ йын исты тых куы ракӕной. Ӕмӕ ма йыл бафтыдтой гуыл. Афӕдзы гуыл кӕнынц лӕппутӕн ӕмӕ чызджытӕн дӕр. Цины бон вӕййы уӕд сылыстӕг бинонтӕн ӕмӕ хӕрзхӕстӕджытӕн, хорз сыхӕгтӕн. Уӕлдайдӕр та кӕстӕр кары сылгоймӕгтӕн. Алчидӕр фенхъӕлмӕ кӕсы ноггуырд гауызгондыл йӕ алы-варс ӕвӕрд дзаумӕттӕй цы равзардзӕн, йӕ цыппӕртыл дзы цӕмӕ бацӕудзӕн. Йӕ алыварс та йын ӕрӕвӕрынц алыхуызон кусӕндзаумӕттӕ: чызгӕн — иутӕ. Сылгоймӕгтӕ цӕмӕй ар-хайынц, уыдон, лӕппуйӕн та — нӕлгоймаджы кусӕнгӕрзтӕ. Кӕй зӕгьын ӕй хъӕуы, гуыл ӕнӕмӕнг. Уӕдӕ Афӕдзы гуыл цӕмӕн хуыйны. Саби дзы ныййарджытӕн зӕрдӕйы фӕндон дзаума куы равзары, уӕд ма сын сӕ циныл цин бафтауы. Уый фӕстӕ хистӕр сылгоймӕгтӕ Афӕдзы гуылмӕ цӕттӕ фынгыл скувынц ноггуырдӕн. Бафӕдзӕхсынц ӕй Стыр Хуы-цауыл, Лӕггы дзуарыл, Бынаты бардуагыл. Дзӕбӕхӕй куыд байрӕза, йӕ фидӕны дӕсныйады стыр ӕнтыстдзинӕдтӕ куыд равдиса, ууыл вӕййынц сӕ куывдтытӕ. Чызджытӕ йӕ сӕ хъӕ-бысӕй дӕлӕмӕ нал фӕуадзынц. Ацы нывы Тугъанпгы Махарбег ирдӕй ӕвдисы Афседзы гуылы сӕйраг архайд УӔЛӔМХАСӔН Фӕлтӕрты фидар бастдзинад — царды тых Цоты цот зӕнджы магъз сты, - дзырдтой нӕ фыдӕлтӕ. Уы-доны цинӕй, уыдоны рӕвдауынӕй не ‘фсӕдынц сӕ дадатӕ ӕмӕ нанатӕ. Рагӕй-ӕрӕгмӕ ирон адӕмы царды фылдӕр иудзинад уыд ныййарджытӕ ӕмӕ цоты ӕхсӕн нӕ, фӕлӕ стыр фыдтӕ ӕмӕ стыр мадтӕн сӕ цоты цотимӕ. Рӕзгӕ фӕлтӕр хъомыл код-той уыдон цӕстдардӕй, сӕ зонд ӕмӕ фӕлтӕрддзинадыл. Хи мад ӕмӕ фыдӕй фылдӕр хатт уыдысты иппӕрд. Уымӕн ӕмӕ ныййарджыты иуӕй ӕрвылбоны уӕззау куыстӕй не ‘вдӕлд сӕ цотмӕ, иннӕмӕй хъомылады хистӕрты фӕлтӕрддзинады хъо-мыс йӕхионтӕ кодта. Афтӕмӕй сабитӕ фылдӕр рӕстӕг уыдысты семӕ, сӕ аудындзинады ӕмӕ узӕлды хъарммӕ сӕ рӕз кастой. Хистӕрты фарн ӕмӕ ӕгьдӕуттӕ, ирон адӕм цыдӕриддӕр йӕ царды хорзӕй бамбырд кодта, уыдон бонӕй-бонмӕ, куыд рӕзтысты, афтӕ ӕнӕзынгӕ истой сӕ дадатӕ ӕмӕ нанатӕй, иу фӕлтӕры цардфӕлтӕрддзинад цыд дыккагмӕ нӕ, фӕлӕ ӕртык-кагмӕ. Хуымӕтӕджы ирон ныхасы нӕ баззад, уый зӕронд лӕджы фырт у, зӕгъгӕ. Афтӕ фӕзӕгъынц адӕмимӕ цӕрынмӕ, ӕгьдӕуттӕм, кувынмӕ хорз чи фӕарӕхсы, уымӕй. Уый та фыл-дӕр хатт вӕййы, йӕ дадаимӕ чи схъомыл, ахӕм лӕппу. Фенаг ӕмӕ фехъусаг зонаг у. Ӕмӕ чи цы ӕгьдау зоны, уый кӕны. Гъе, уымӕ гӕсгӕ тӕхудиаг уыд ӕмӕ у, йӕ нана ӕмӕ дадайы зонд ӕмӕ рӕвдыдӕй хайджын чи у, уый. Ӕхсызгон та куыд нӕ вӕййы, зӕронд лӕджы кӕнӕ усы са-биимӕ зӕрдӕйӕ-зӕрдӕмӕ ныхӕстӕ кӕнгӕ куы фенӕм, уӕд уый. Царды ӕгьатыр цыд йӕ удыкондыл цалхау кӕмӕн атылд, йӕ рис ӕмӕ цин ын чи бавзӕрста, уый ӕмӕ ӕнӕфыст гӕх-хӕтты сыфау сыгьдӕг, ӕнӕхин, ӕнӕлаз, ӕвӕлтӕрд саби иумӕ ныхас кӕнынц. Уӕлӕнгай ӕркӕсгӕйӕ, - лыстӕг хъуыддӕггыл, арфдӕр асгаргӕйӕ та — ахсджиаг фарстатыл, царды фило-софийыл. Куырыхон зонд ӕмӕ уддзӕфау сонт хъуыдытӕ иу нучы уадзгӕйӕ, рӕстдзинадыл ӕхцон быцӕу кӕнгӕйӕ, кӕд ӕмӕ кӕм фӕфидар вӕййынц, кӕрӕдзийӕн фӕндаг кӕд рад-тынц, уый зын зӕгьӕн у. Уыцы ныхасы кӕстӕры зондахаст кӕны фидардӕр, уӕндондӕр, хистӕр та — удыхъӕдӕй, зӕр-дӕйӕ ӕрыгондӕр, ирддӕр, кӕны цӕрӕццагдӕр; рӕстӕг ыл цы фӕлм сӕвӕрдта, уый тайы сабыргай. Фӕлтӕрты ахӕм бастдзинад ӕрдзон у. Ӕмӕ йӕ цы адӕ-мыхӕттытӕ фесӕфтой, уыдонӕн сӕ гуырӕн уидӕгтимӕ сӕ иу-дзинад аскъуыд, ӕмӕ сӕ национ хуыз сӕфы, ӕгьуыз кӕнынц. Уый ӕвзӕрӕрдӕм ахады адӕмы удыхъӕдыл, йӕ ӕнкъарӕнтыл, искӕй рис, ӕхсӕнадон цардмӕ йӕм гуырын кӕны куыдфӕн-дыйы зондахаст, нал ӕм фӕхъары ӕгъдау, ӕфсарм, хӕстӕг-дзинад, йӕ мидкультурӕ дымгӕмӕдарды хуызӕн свӕййы. Ацы фарстамӕ се ‘ргом хуымӕтӕджы тынг не здахынц зындгонддӕр фысджытӕ. Уымӕн ӕвдисӕн Ч.Айтматовы уацау «Белый пароход» ӕмӕ нӕхи Нафийы уацау «Зӕронд цуанон». Уыдоны сӕйраг архайджытӕ сты зӕронд дадатӕ ӕмӕ ӕнахъом лӕп-путӕ, цардмӕ кӕсынц иу цӕстӕнгасӕй, сты ӕмзонд, сӕ адӕ-мы таурӕгьон историйыл, ӕгьдӕуттыл, ӕрдз ӕмӕ адӕймаджы удыхъӕды сыгъдӕгдзинадыл, иудзинадыл — иузӕрдион. Ӕмӕ уыцы хорз миниуджыты сӕрыл иумӕ тохы сӕ удӕй арт цӕгь-дынц астӕуккаг фӕлтӕры гуырмыхъ ӕмӕ ӕнӕзонд митӕ ма ӕруадзыныл. Фӕлтӕрты ӕхсӕн иудзинадӕй фӕцудыдтой ирон адӕм дӕр. Ӕндзыг ӕмӕ рацарӕзты рӕстӕджы нӕ рӕзгӕ фӕлтӕр фӕип-пӕрд сты сӕ дадатӕ ӕмӕ нанатӕй — сӕ фыдӕлты фарнӕй. Уый уӕлдай тынгдӕр зыны, сӕ фылдӕр хай иронау дзурынмӕ ӕмӕ фыссынмӕ кӕй нӕ арӕхсы, нӕ адӕмы монон ӕмӕ удварны культурӕ, ӕгьдӕуттӕ кӕй нӕ зоны, уымӕй. Сывӕллоны йӕ мады дзидзийӕ куыд баиртасай, уыйау сӕ фӕхауӕццаг кодтой сӕ фыдӕлты фарнӕй, сӕ мадӕлон ӕвзагӕй. Нӕдӕр сӕхи ӕв-заг зонынц, нӕдӕр уырыссаг ӕвзар рӕстмӕ базыдтой. Уыцы аипп сраст кӕнынмӕ фӕстаг азты ӕргом здӕхт ӕрцыд, фӕлӕ халынӕй аразын зындӕр у. Стӕй, хъыгагӕн, аразгӕ дӕр фылдӕр ныхӕстӕй кӕнӕм, мадзӕлттӕ ӕмӕ фӕрӕзты номхыгьд та гӕххӕттыл фыстӕй зайынц. Абоны рӕзгӕ ирон фӕлтӕр, кӕй зӕгьын ӕй хъӕуы, амонд-джындӕр сты сӕ ныййарджытӕй: сӕ мадӕлон ӕвзаг ахуыр кӕнын райдыдтой сывӕллӕтты рӕвдауӕндӕтты, скъолаты, сӕрмагонд равдыстытӕ, бакастытӕ сын ис телеуынынад ӕмӕ радиойы, ифтонггонд цӕуынц чингуытӕ ӕмӕ цӕстуынгӕ ӕр-мӕгӕй, ӕмхиц сӕ кӕнынц сӕ фыдӕлты историмӕ, ӕхсӕнады сӕ мадӕлон ӕвзагыл дзургӕйӕ сын ничиуал бауайдзӕф кӕнд-зӕн. Фылдӕр ӕргом сӕм аздӕхтой карджын адӕм. Фӕлӕ сӕ ныййарджытӕ кӕддӕр сӕ мадӕлон ӕвзагӕй кӕй фӕиппӕрд сты, кӕй сын ӕй смамм кодтой, уый абон ацы фӕлтӕрӕн дӕр у къуырцдзӕвӕн. Уымӕн ӕмӕ ныййарджытӕ иуӕй ӕвзаг нӕ зонынц, иннӕмӕй йӕм уыцы фыдбоны зондахастӕй нӕма ссӕ-рибар сты, аккаг аргъ ын нӕ кӕнынц. Ӕмӕ дзы чидӕртӕ сты ирон ӕвзагмӕ сӕ цоты тырнындзинады ныхмӕ, иннӕтӕ та йӕ, кӕй нӕ зонынц, уый аххосӕй хӕдзары, бинонты ӕхсӕн семӕ нӕ дзурынц иронау. Ӕмӕ рӕзгӕ фӕлтӕры ныхасыхъӕд у кӕн-гӕ, чиныджы ӕвзагӕй арӕзт — ирон ӕвзагӕн не ‘нкъарынц йӕ тых, йӕ ӕхцон змӕлд ӕмӕ гӕнӕнтӕ. Уым стыр аххос хауы сӕ дадатӕ ӕмӕ нанатӕм. Ахӕм уавӕрмӕ куыдфӕндыйы цӕстӕй кӕй кӕсынц, сӕ тыхтыл кӕй нал ӕууӕндынц, сӕхи ӕбӕрнон кӕй скодтой, фидӕны фӕлтӕрты раз сӕ хӕс кӕй нал хатынц, уый тыххӕй! Сӕ цот уыдонмӕ нӕ, фӕлӕ уыдон сӕ цотмӕ хъусӕг кӕй систы, ӕвзӕрӕй ӕвзӕр зӕгьынмӕ ныфс сӕм кӕй нал ис, уый тыххӕй! Раздӕрау та рӕзгӕ фӕлтӕры хъомылад сӕ къухтӕм куы рай-сиккой, фылдӕр рӕстӕг семӕ куы ӕрвитиккой, сӕ удты фарн сын сӕ зӕрдӕтӕм куы ныуулӕфиккой, семӕ цьӕррӕмыхст уы-рыссаг ӕвзагыл дзурыны бӕсты сӕ ирон аив дзырды хӕзна-донмӕ сӕ фӕдыл куы акӕниккой, Нарты кадджытӕ, адӕмон бирӕвӕрсыг сфӕлдыстад иумӕ куы базмӕлын кӕниккой, уӕд та ирон ӕвзаг йӕ гаччы сбадид. Нӕ мадӕлон ӕвзагыл дзурын нын нӕ цӕстмӕ куы дардтой, мӕрдырох ыл куы ӕфтыдтой, уыцы азты хистӕрты ӕмӕ кӕстӕрты ӕхсӕн цы афтид быдыр, лӕмӕгь цӕг фӕзынд, уый дӕр уӕд кӕд тау суадзид, фӕфидар-дӕр уаид, ӕмӕ къуырцдзӕвӕны уӕддӕр нӕ уаид. Абоны ӕрыгон ныййарджытӕй бирӕтӕ нӕ фехъуыстой се стыр мадӕлтӕ ӕмӕ фыдӕлты зондамынд, аргьӕуттӕ ӕмӕ та-урӕгьтӕ. Уымӕн ӕмӕ кӕрӕдзийӕ барӕй иппӕрд уыдысты. Хистӕрты хъомылады фӕрӕзтыл, сӕ цардфӕлтӕрддзинад ӕмӕ зондыл къахӕй ахӕцыдыстӕм. Кӕстӕртӕ «фӕзондджындӕр» сты, айк карчы ахуыр кӕныны райдыдта, ӕмӕ карк дӕр ӕго-мыг кодта. Уый фыдраконд уыд, ӕмӕ йӕ фыдӕй иу фӕлтӕр йӕ равзӕрды гуырӕнтӕй, ратӕдзӕнтӕй фӕиппӕрд. Уый ӕвзӕрӕр-дӕм тынг фӕзынд йӕ хъомыладыл. Уыцы фӕлтӕрӕй бирӕтӕ рӕстмӕ нӕ зонынц ирон ӕгьдӕуттӕ, хистӕрты ӕмӕ кӕстӕрты, нӕлгоймаг ӕмӕ сылгоймаджы ӕхсӕн хӕрзуагон ахастдзинӕд-тӕ, ирон ӕфсарм сӕм нӕ хъары. Уый аххосӕй сты ронбӕгьд, ӕнӕчетар, куыдфӕндыйы зондахастыл хӕст, хиуарзон. Чындз ӕфсинимӕ, сиахс йӕ каистимӕ нал фидауы, се ‘хсӕн цы фарн ис, уый сӕрты ахизын сӕм диссаг нӕ кӕсы, наркоман, фӕра-сыг уӕвын, ахӕстонмӕ бахауын, хистӕры, сылгоймаджы раз ӕнӕуаг дзыхӕй дзурын, сырды митӕ кӕнын сӕм худинаг нал у. Уымӕн ӕмӕ ирон царды ӕгьдӕуттӕй фӕхицӕн сты ӕмӕ дзуапдӕттӕг никӕй цур сты. Нӕ сӕм фӕхӕццӕ Нарты кад-джыты тӕваг. Уыдоны ирдӕй ӕвдыст цӕуынц нӕ фыдӕлты цард бирӕ фӕзминаг миниуджытӕ. Сӕууайы кадӕджы чындзы лӕггады тыххӕй кадӕггӕнӕг зӕгьы: «Сатанайы чызг Сӕууайы мад ӕмӕ фыды (чындзы сӕм куы ӕрцыд, уӕд) Ноггӕнӕн су-адоны цынадта, ӕмӕ сног сты». Кӕй зӕгъын ӕй хъӕуы, ныры чындзытӕн Ноггӕнӕн суадон агургӕ ӕмӕ нӕ ‘ссаргӕ у, фӕлӕ Сатанайы чызгау йе ‘фсин ӕмӕ хицауы йӕ зӕрдӕхӕлардзинад ӕмӕ лӕггадӕй чи фӕногдӕр кӕны, ахӕмтӕ бирӕ ис Ирыстоны. Чындзы ӕгьдӕуттӕ, хистӕртыл йӕ аудындзинад, сӕ зӕрдӕтӕ де ‘взыгьд, де ‘рыгондзинадӕй хуры тынтау бахъарм кӕнын у зӕрӕдтӕн Ноггӕнӕн суадон. Уӕдӕ цы хъомыладон, зондамынды, сыгьдӕг удыхъӕды фӕрӕзтӕ, дӕнцӕггӕ ӕмӕ фӕсномыг койтӕ ис иннӕ кадджыты та! Райсӕм ма «Нарты ӕмбырд, кӕнӕ нарт чи хуыздӕрыл куыд дзырдтой». Ӕрмӕст йӕ райдайӕн дӕр у ирон адӕймаджы уд-варны кодекс, нӕ фӕсивӕд царды кӕуыл хъуамӕ ӕнцой кӕной, фыдӕлты ахӕм ӕнусон фӕдзӕхст-ныстуан. Бакӕсӕм-ма йӕ: Нарты гуыппырсартӕ ӕмбырдӕй бадтысты сӕ къӕлӕтджын бандӕнтыл. Тӕрхон кодтой уыдон сӕ дзыллӕйы сӕрыл. - Нарт Нарт уӕд уыдысты, арв сӕ нӕрын уӕд нӕ уӕндыди, ӕмӕ мӕлын куы зыдтой сӕ дзыллӕйы сӕрыл, алчи сӕ хӕцын куы фӕрӕзта йӕхиуыл. Нарт Нарт уӕд уыдысты, ӕмӕ нӕр-тон адӕймаджы дзыхӕй рӕстдзинад йеддӕмӕ куы ницы ир-вӕзти. Нӕ дзыллӕ дзыллӕ уӕд уыдысты, ӕмӕ сӕ сӕр сӕрмӕ куы хастой. Афтӕ радзырдта Нарты ӕмбырдӕй иу хистӕр. -	Адӕм хӕлӕг уӕд кодтой Нартмӕ, сӕ хорзы кой дардыл уӕд хъуысти Нартӕн, сӕ гуыбыныл хӕцын куы фӕрӕзтой, нозтӕй сӕхи куы хъахъхъӕдтой, ронгӕй сӕ бӕрц куы зыдтой; ацы рӕстӕджы хуызӕн сӕ мӕрдты къоти куы нӕ калдтой нозт ӕмӕ хӕрдыл; ӕнӕгьдау фырнозтӕй се ‘фсарм куы нӕ сӕф-той, сӕ зонд, се ‘хсар куы нӕ састой. Афтӕ загьта дьпжаг хистӕр. -	Нӕ адӕм адӕм уӕд уыдысты, ӕмӕ нӕ кӕстӕр хистӕры куы нымадта, кад ын куы лӕвӕрдта, кӕрӕдзимӕ куы хъуыс-той; сылгоймаджы тыххӕй йӕ цӕсгом куы ничи сафта. Уый радзырдта ӕртыккаг хистӕр. Ахӕм у адӕмон педагогикӕ. Ӕмӕ ӕвӕрд ис фӕлтӕрты иуд-зинады. Хистӕрӕй кӕстӕрмӕ асинтыл хизӕг ӕнусон фидиуӕг, зӕрдӕты рухс, ныфс, хӕлардзинады ӕнкъарӕнтӕ уадзӕг, цар-ды зындзинӕдтыл нӕ уӕлахиз кӕнӕг. Хистӕры куырыхондзинадӕн аргьуц уымӕн кӕнынц ирон адӕм. Уымӕн фӕзӕгьынц: хистӕр ӕгъдауӕй фидауы, цард та — йӕ зонд ӕмӕ кӕстӕры хъару, ӕфсармӕй. Фӕстаг рӕстӕг фӕцудыдтой нӕ хистӕртӕ дӕр. Царды ахсджиаг фарстатӕй сӕхи иуварс ласын райдыдтой, ӕнцад ӕмӕ ӕфсӕст цард сӕ йӕ фӕдыл сайы. Айрох сӕ вӕййы, нӕ таурӕгьон фыдӕлтӕ нар-тӕн сӕ дзыхы ныхасы курдиат кӕй уыд, гуыбыныл мард кӕй нӕ уыдысты, уый. Нӕ фӕлмӕнтӕдзураг ӕмӕ рӕвдауӕг дадатӕ ӕмӕ нанатӕ, хъӕуты уынгты тигьтыл бадынмӕ, ӕнӕфсон куы-вдтӕ ӕмӕ ӕртыгай чъиритӕй кувынмӕ, горӕтты паркты ӕмӕ хӕдзӕртты кӕртыты доминойӕ хъазынмӕ, уӕ низтӕм хъусын-мӕ сымах не ‘вдӕлы. Ирон адӕмы фидӕны фӕлтӕрты раз уыл стыр хӕс ӕвӕрд ис- уӕ цоты цотмӕ адӕттут нӕ фыдӕлты фарн. Уе ‘ргом сӕм аздахут. Уыдон уын уӕ низтӕ фӕсурдзысты, цар-дамонд уыл бафтаудзысты. Сӕхӕдӕг та фӕхайджын уыдзысты уӕ зонд ӕмӕ фӕлтӕрддзинадӕй. Сымахӕй кӕй базоной, цы фехъусой, уый ӕнустӕм баззайдзӕн сӕ зӕрдӕты, сымахимӕ цард сӕм кӕсдзӕн рӕсугьд фынау, ныфс сын уыдзыстут, ӕмӕ уӕ мысдзысты ӕдзухдӕр, уӕлдайдӕр та — сӕ зын сахаты мӕнӕ афтӕ: Иудадзыг мӕ сагьӕстӕ — мӕ хӕстыл Нал мӕ сайы хъазынмӕ нӕ уынг. Царды уӕз ӕрӕнцади мӕ уӕхскыл: Бон — изӕрмӕ бафӕллайын тынг. О, мӕ Нана, ракӕн-ма мын аргьау, Раздӕрау мӕ адджын фынтыл бафтау. Кӕд мӕ зынтӕ атӕхиккой маргьау, Цард та фестид зарӕг ӕмӕ аргьау. Уӕ бынат уын куы бацахсой, уӕдмӕ сӕхицӕн фӕзындзӕн цоты цот, ӕмӕ уӕ фарн ахиздзӕн уыдонмӕ дӕр. Афтӕмӕй нӕ сӕфы фӕлтӕрты иудзинад, нӕ мӕлы адӕймаджы удварн, йӕ намыс, ӕнусты сӕрты хизы иу фӕлтӕрӕй иннӕмӕ. Хъыга-гӕн, Ирыстоны уыцы хъуыддаг иу рӕстӕджы кӕй фӕцудыдта, уый аххосӕй бирӕтӕ нал арынц сӕ ратӕдзӕнтӕ, сӕ фыдӕлты равзӕрды уидӕгтӕ. Сӕ фыдӕлты ранымад сын аскъуыйы цып-пӕрӕм, кӕнӕ фӕндзӕм фӕлтӕрыл. Хи зонын алкӕй хӕс дӕр у. Уӕд адӕймаг иуӕй удыхъӕдӕй хъӕздыгдӕр вӕййы, иннӕмӕй та йыл йӕ хӕсы раз фылдӕр ӕфсарм ис, йӕ фыдӕлты номӕй аргьуц кӕнгӕйӕ йӕ сӕрмӕ никуы ӕрхӕсдзӕн ӕгаддзинад. Фӕлтӕрты иудзинад ӕрдзӕй лӕвӕрд у, ӕрдзы ныхмӕ чи цӕуы, уый та йӕхицӕн у фыдбылыз, йӕхи сафӕг. Уый фӕдыл ис ахӕм ирон ӕмбисонд: «Фӕлтӕртӕ куырмӕлхынцъ сты» Цард ӕмӕ уыд бонджын хъӕу. Хистӕрты куырыхондзи-надӕй хъӕуы цӕрджытӕ ахӕм раст зондыл хӕст уыдысты, ӕмӕ сӕ цард цӕджджинагау фыхт. Хъуаг ницӕмӕй ӕййӕфтой. Гъе ӕцӕг сӕ фӕсивӕд ӕгӕр фӕхъал сты, куыстмӕ сӕ хъус нал дардтой, ӕнӕгьдау, ӕнӕуаг митӕ кӕнын райдыдтой. Сӕ фылдӕр рӕстӕг цӕлы фынгтыл ӕрвыстой. Ӕхсӕвбонмӕ-иу фӕминас кодтой, фӕкафыдысты, ӕнӕуаг митӕ фӕкодтой, бон та — фынӕй. Хистӕрты, уыдӕттӕ уынгӕйӕ, стыр мӕт бацыд, сӕ кӕстӕр-ты раст фӕндагмӕ куыд раздахой, ууыл сагьӕс сын нал лӕвӕр-дта ӕнцой. Фӕлӕ кӕстӕртӕм хистӕрты ныхас нал хъардта, сӕ уайдзӕф сын ӕфхӕрдыл нымадтой. Иуахӕмы та хъӕуы фӕсивӕд ӕрӕмбырд сты хибар ран. Ба-дынц, минас кӕнынц. Сӕ бухъ цардӕй, сӕхицӕй разы сты. Гъе ӕрмӕст ма сӕ сӕ хистӕртӕ куы нӕ хъыгдариккой... Уӕд дзы иу афтӕ зӕгьы: — Сӕ уайдзӕф ӕмӕ ӕлхыскъ ныхӕстӕй нӕ бон нал у, зӕр-дӕ сӕм фырмӕстӕй тъӕпп хауы! Хъӕугӕ та нӕ цӕмӕн кӕ-нынц, цӕмӕн?! — Ӕппындӕр ницӕмӕн! — фӕрӕвдз иннӕ. — Хъыгдарыны хос нын сты! — загьта ӕртыккаг. — Кӕдмӕ сын хъуамӕ быхсӕм?! Цӕй ӕмӕ сын кӕрон скӕнӕм. — Куыдӕй?! — ӕмхъӕлӕсӕй афарстой иннӕтӕ. — Амарӕм сӕ! Уыцы фӕнд бирӕты зӕрдӕмӕ нӕ фӕцыд, фӕлӕ сын сӕ «митӕ», сӕ «ӕфхӕрӕн» ныхӕстӕ иугай «хурмӕ калын» куы райдыдтой, уӕд иууылдӕр сразы сты. Ӕмӕ дыккаг бон сӕ фы-двӕнд сӕххӕст кодтой — Сухты цагьд фӕкодтой сӕ хистӕрты, сӕ дарджыты, сӕ зондамонджыгы. Ӕрцыд ӕвирхъау хабар. Ӕрмӕст иу лӕппуйы зӕрдӕ нӕ ба-куымдта йӕ фыды амарын. Зӕронд куырм фыд ын уыд. Рӕв-дыд йеддӕмӕ дзы зулдзыхы ныхас дӕр нӕ зыдта. Бавдӕлд ӕмӕ ныккӕнд скъахта. Уым ӕй бамбӕхста. Уырдӕм ын сусӕгӕй хӕринаг, дон хаста. Бонтӕ цыдысты, рӕстӕг ивгъуыдта. Цард йӕхионтӕ кодта. Хъӕуы фӕсивӕды хъыгдарӕг, уайдзӕфгӕнӕг сын нал уыд. Диссаджы цард сын ӕрцыд, куыддӕриддӕр сӕ зӕрдӕ дзыр-дта, афтӕ кодтой. Цӕл ӕмӕ хъӕлдзӕгдзинад, ронбӕгьд ӕмӕ ӕбӕрнон. Кусгӕ бынтон нал кодтой. Ӕмӕ сын сӕ хистӕртӕй цы бынтӕ баззад, уыдонӕн уайтагъд сӕ бынӕй рухс суагьтой. Фӕстагмӕ сӕм иумӕйаг фынгӕн нӕ, фӕлӕ ӕхсӕвӕр цы бахор-дтаиккой, уый дӕр нал уыд. Уӕдмӕ уалдзӕг дӕр ралӕууыд. Хуым кӕнын, тауын хъӕуы, фӕлӕ сӕм тауинаг нал баззад. Ӕрбамбырд та сты иу ранмӕ, уынаффӕ кӕнынц, дарддӕр цы кӕнгӕ у, зӕгъгӕ, фӕлӕ сӕ зонд ницы ахста, ӕххормаг мӕлӕтӕй куыд аирвӕзой, уымӕн ницы уыд сӕ бон ӕрхъуыды кӕнын. Йӕ зӕронд куырм фыды ныккӕнды чи бамбӕхста, уый иумӕйаг ӕмбырдӕй куы ӕрбаздӕхт, уӕд ӕм ныххызт. Кӕрӕй-кӕронмӕ йын радзырдта хъӕубӕсты хабӕрттӕ. Зӕронд лӕг ныссагьӕс кодта, ӕмӕ фӕстагмӕ йӕ фыртӕн зӕгьы: «Ӕвир-хъау митӕ бакодтат, кӕстӕртӕ... Цы ӕрцыд, уымӕн раздахӕн нал ис, фӕлӕ ма хъӕубӕстӕй удыгас чи баззад, уыдон ӕххор-маг мӕлӕтӕй аирвӕзын кӕнын хъӕуы. Тауинаг уӕм кӕй нал баззад, уымӕ гӕсгӕ бавдӕлут ӕмӕ хуымзӕххытӕ нӕ, фӕлӕ фӕззӕджы быдыртӕй уӕрдӕтты хор цы фӕндӕгтыл ластат, уыдон бахуым кӕнут. Уыцы фӕндӕггыл ласгӕ-ласын цы хоры гагатж фӕкалди, уыдонӕй Хуыцауы фӕрцы, исты ӕвзартӕ хъуамӕ сзайа. Уый у уӕ иунӕг мадзал». Лӕппу рацыди, хъӕубӕсты фӕсивӕды ӕрӕмбырд кодта, ӕмӕ сын бамбарын кодта, цы сӕ кӕнын хъӕуы, уый. Бахуым кодтой ӕрмӕстдӕр фӕндӕгтӕ. Рӕстӕг рацыд. Кӕсынц ӕмӕ фӕндӕгтыл мӕнӕуы ӕвзартӕ сӕвзӕрдысты. Цӕстыгагуыйау сӕ хъахъхъӕдтой. Ралӕууыд фӕззӕг. Банай кодтой сӕ хор ӕмӕ йӕ бафснайд-той. Сӕ цинӕн кӕрон нал уыд, ӕххормаг мӕлӕтӕй кӕй аирвӕз-дзысты, ууыл. Фӕлӕ уӕддӕр, цы ӕвирхъау бӕллӕх ӕруагьтой, уый нӕма бамбӕрстой, нӕма сӕм бахъардта. Уӕд ӕрӕджиау чидӕр куырм зӕронд лӕджы лӕппуйы сонт фарст акодта: «Дӕ Хуыцауы тыххӕй, зӕгь-ма, куыд ӕрхъуыды кодтай, фӕндӕгтӕ хуым кӕнын хъӕуы, уый?» Лӕппу йӕ фыды хабар хъӕр кӕ-нынмӕ нӕ хъавыд, фӕлӕ сын фӕстагмӕ радзырдта, йӕ фыды кӕй нӕ амардта, ныккӕнды йӕ кӕй бамбӕхста, фӕндӕгты дӕр уый уынаффӕ ӕмӕ зондӕй кӕй бахуым кодтой, уый. Фӕсивӕд уыцы ныхӕстӕ куы фехъуыстой, уӕд сыл ӕртӕфст сӕ рӕдыд. Зӕронд лӕджы ныккӕндӕй схизын кодтой, йӕ разы сӕ зонгуытыл ӕрлӕууыдысты ӕмӕ дзы хатыртӕ курынц. Зӕронд лӕг сын афтӕ: «Стыр ӕмӕ ӕвирхъау рӕдыд ӕруа-гътат. Хуьщауы раз рӕдыд стут. Хатыр дӕр фыццаг Хуыцауӕй курын хъӕуы. Ӕмӕ уын Стыр Хуыцау уӕ сонт рӕдыд ныхха-тыр кӕнӕд. Дарддӕры царды сымах дӕр ӕмӕ сымах кӕстӕрты дӕр Хуыцау бахизӕд ахӕм рӕдыдӕй». Афтӕ у цард: хӕдзары хистӕр куырм, хуысгӕ рынчын куы уа, уӕддӕр йӕ фарн бирӕ у. Уӕддӕр ныфсы, хъомысы хос у кӕстӕртӕн. Фӕлтӕртӕ кӕрӕдзиимӕ куырмӕлыхыцъӕй баст сты, райхалӕн, фӕхицӕнгӕнӕн сын нӕй, кӕрӕдзийы фӕрцы сты. Хистӕры зондыл, кӕстӕры хъаруйыл лӕууы цард. Ӕнцон фӕндӕгтӕ хорзмӕ нӕ кӕнынц Ныры дуг нӕрӕмон у: абухы, змӕнты, ссӕнды. Цард цӕмӕ, кӕдӕм кӕны, уый бӕрӕг нӕу. Ахӕм ӕууӕлты хъуа-мӕ мах, ирон адӕм, ноджы къӕрцхъусдӕр уӕм алы ног фӕ-зындмӕ дӕр: бӕззы, нӕ бӕззы, уый ӕвзарын зонӕм. Мах та ӕрмӕст размӕ кӕсӕм, ӕмӕ сӕрбихъуырӕйттӕ кӕнгӕ цӕуӕм. Фӕстӕмӕ акӕсын дӕр нӕ-иу фӕхъӕуы, цӕмӕй иу рӕдыд дыууӕ-ӕртӕ хатты ма кӕнӕм. Разӕй цӕуын хорз у, фӕлӕ разӕй цӕуӕг фӕдысгарӕг у. Ныдздзӕгъӕлтӕй, стӕй дзы фӕдсафӕнӕй тӕссаг у. Ӕмӕ ныл хатт ӕрра барӕг донсгарӕд-жы бон акӕны. Ирон адӕм фӕстаг ссӕдз азы куыд фендӕрхуызон сты се ‘гъдау ӕмӕ сӕ уагӕй, уый бӕрц ивддзинад сӕм не ‘рцыд ӕнӕхъӕне XX ӕнусы. Кӕддӕр нӕм «уӕрӕседзауы* митӕ ху-динаг кастысты. Ныр та сыл аудгӕ кӕнӕм, ӕмӕ нын амбро-зийау нӕ хуымгӕнды хӕйттӕ бацахстой. Кӕддӕр ирон сыл-гоймаджы намысӕй ард хордтой, кады зарджытӕ йыл кодтой. Ныр та нын йе ‘гъдау дзуринаг сси. Мад ӕмӕ мадӕлон ӕвзаг ӕнгом баст сты, иу ном хӕссынц. Нӕ ирон мадӕлтӕй чидӕртӕ сӕ ном дӕр рох кӕнын райдыдтой, ирон ӕвзагӕй баиртӕстой сӕ цоты. Ӕгӕр-мӕгуыр сын ӕй скъолаты ахуыр кӕнын дӕр нӕ уадзынц. Уый тыххӕй лӕбурдтытӕ фӕкӕнынц ахуыргӕн-джытӕм. Чызг, дам, куы райгуыры, уӕд адӕмы фидӕн райгуыры, джипу, уӕд та — йӕ хъахъхъӕнӕг. Ӕмӕ уӕд абоны фӕлдурӕджд-жын дугьы разӕй фӕуынмӕ чи тырны, афтӕмӕй йӕ ноты йӕ бындурӕй: йе ‘взаг ӕмӕ ӕгьдӕуттӕй чи иппӕрд кӕны, уыцы ирон мад та кӕцы адӕмы фидӕныл кусы, кӕй куыроймӕ уадзы дон? Никӕй. Ничи та никӕй хъӕуы. Ничитӕ систы абон нӕ чызг кӕстӕртӕй бирӕтӕ, ӕмӕ ма сын се ‘гъдаумӕ бакӕс. Ба-уырнӕд уӕ ирон дзыхӕй дзурӕг чызг трамвайы, автобусы ӕмӕ ӕндӕр ӕхсӕнадон бынӕтты хистӕрты раз йӕхи ӕндӕрхуызон дары, йӕ ӕгъдау йӕ уагыл у. Уырыссаг ӕвзаг та дзы бирӕтӕн сси гамхуды хуызӕн: чи мӕ зоны, ирон дӕн, уый, зӕгьгӕ ӕмӕ уӕгьдибарӕй дарынц сӕхи ӕхсӕнадон бынӕтты. Иу дӕс ӕмӕ ссӕдз азы размӕ мӕ редакцийӕ арвыстой композитор Колесниковмӕ. Ирон музыкӕ фыста ӕмӕ, дам, ӕм но-гӕй цы ис, цӕуыл кусы, уый ныффысс. Хӕрззӕронд лӕгӕй йӕ баййӕфтон. Йӕ цардӕмбал уыд хъӕддыхдӕр, ӕмӕ уый ӕх-хуысӕй йемӕ аныхас кӕнын мӕ къухы бафтыд. Ныхас куы фестӕм, уӕд мын йӕ цардӕмбал афтӕ: «Ардӕм цӕрынмӕ куы ӕрлыгъдыстӕм, уӕд, ирон адӕм, уе ‘гьдӕуттӕ нӕ зӕрдӕмӕ афтӕ тынг фӕцыдысты, ӕмӕ нӕ нӕ къах ардыгӕй нал ахас-та. Уӕлдай тынгдӕр мӕ зӕрдӕмӕ цыд уӕ чызджыты хӕдӕф-сармдзинад. Сӕ хъӕр ныхас сын уынджы никуы фехъуыстаис. Ныр афтӕ нал у, ӕгӕр сӕ суагьтат, хъӕр ныхас нӕ, фӕлӕ ма сӕ проспекты ӕхсынӕнтӕ ӕхсынгӕ дӕр федтон. Ирон газеты кусыс, ӕмӕ уӕ уый курӕг дӕн: уӕ рӕсугьд ӕгьдӕуттӕ бахъахъхъӕныныл бацархайут». Ацы ныхӕстӕ мӕ зӕрдыл арӕх ӕрлӕууынц ӕмӕ фӕхъуы-ды кӕнын: Ныр сӕ куы фенид, ныр! Ӕрдӕгбӕгьнӕгӕй уынг-ты, бӕгӕны нуазгӕ, паркты бандӕттыл лӕппутимӕ дӕлгӕмттӕ уӕлгӕмттӕ кӕнгӕйӕ, уӕд йӕ сӕр ардыгӕй фесафид. Мӕ зӕр-дыл ма ӕрлӕууы Дагестаны мын иу хъуымыхъхъаг ас лӕг, ирон дӕн, уый куы базыдта, уӕд куыд загьта, уый дӕр. Махмӕ, дам, уыцы нӕлгоймагӕй кадджындӕр нӕй, ирон ус ӕмӕ кӕсгон бӕх кӕмӕн ис. Ирон чызгыл та, дам, нӕм кады зарӕг ис, ӕмӕ мын дзы цалдӕр рӕнхъы рафӕзмыдта. Уӕдӕ ирон сылгоймаджы тыххӕй А. Пушкины ныхӕстӕй та цы зӕгьӕм! Абон нӕм цы кӕуинаг хъуыддӕгтӕ ис, уыдон иууылдӕр сты хистӕрты аххос. Хорз хистӕрӕн ӕвзӕр кӕстӕр никуы уыдзӕн! Ӕмӕ йӕхи мачи раст кӕнӕд йӕ фырт кӕнӕ чызг ӕнӕгъдау кӕмӕн у, ӕхсӕнады йӕхи ронбӕгъдӕй чи дары, хистӕр-кӕстӕр чи нӕ зоны, наркоман кӕмӕн у, уыдонӕй. Сы-вӕллоны йӕ мады дзидзийӕ куыд баиртасай, афтӕ сӕ ирон ӕвзаг, нӕ ӕвӕджиауы рӕсугьд ӕгъдӕуттӕй, ирон фарнӕй фӕиппӕрд кодтой, ӕмӕ сын дзӕгьӕл быдыры рохст зӕрдӕ ӕмӕ ӕвӕгӕсӕгӕй ныдздзӕгъӕлтӕ сты. Ахӕм ныййарджытӕ иннӕтӕн зонд амонынмӕ тынг гӕрзарм сты. Дӕхимӕ ӕркӕс, зӕгьӕг сын нӕй ӕмӕ.. Сӕхи равдисыны охыл телевизорӕй дӕр ма радзурынц ӕгьдау ӕмӕ хъомылады фарстатыл. Сӕ ныхас кӕй никӕмӕ хъары, уый сӕ фӕсонӕрхӕджы дӕр нӕй. Расыг лӕджы уайдзӕф куыд никӕмӕ хъары, афтӕ ривадӕй зилы сӕ куырой. Алцыдӕр хистӕртӕй цӕуы. Кӕстӕр хистӕрыл ахуыр кӕны. Хистӕр ын макӕ куы нӕ дзура, уӕд чъылипп кӕны ӕмӕ цардӕй иуварс аззайы. Фылдӕр та, хистӕр куыд кӕны, афтӕ кӕны. Расыггӕнаг фыдӕн йӕ фырт нозтыл куы фӕцалх уа, уӕд уый диссаг макӕмӕ кӕсӕд. Мад хӕдзары ӕмӕ сыхы дӕр ӕнӕгьдау куы уа, йӕ дзыхы уаг куы нӕ бӕзза, фынгыл нӕлгоймаджы бадт куы кӕна, ӕнӕуӕздан куы уа, нозт карзӕй куы нӕ ӕвза-ра, водкӕ лӕгтимӕ ӕмнозт куы кӕна, уӕд уыцы хъуыддӕгтӕ афӕлварын йӕ чызгӕн цас диссаг у. Ныхас карз нозтыл кӕм рацыд, уымӕ гӕсгӕ ӕнӕзӕгьгӕ нӕй, нӕ сылыстӕг дӕр дзы йӕ мӕрдты къоти кӕй федта, уый. Нӕ сылгоймӕггӕ дӕр расыг кӕнын байдыдтой, ирӕттӕ! Сӕ артӕнбынтӕ фӕкалынц, кӕнинаг фӕвӕййынц. Уый куывдтӕ ӕмӕ чындзӕхсӕвтӕй. Уӕлдайдӕр та — ресторантӕ ӕмӕ фӕс-горӕтты фӕлладуадзӕн бынӕттӕй. Зианы фынгыл дӕр сӕхи дарын нал зонынц. Мӕ хорз зонгӕ сылгоймаг-ахуыргӕнӕг мӕм ӕрбадзырдта ӕмӕ мын тарст хъӕлӕсӕй рахабар кодта, Дзӕуд-жыхъӕуы иу судзаггаг зианы фынгыл дыууӕ ӕдзӕсгом ӕрыгон сылгоймагимӕ куыд фӕхыл, уый. Цӕвиттон, куыд загъта, афтӕмӕй, дам, зианы фынгыл никуы ӕрбадын, фӕлӕ йӕ ацы хатт уарын цатыры бын ӕрцахста, ӕмӕ йӕ йе ‘мбал ус нал рауагьта, фӕлӕу уал, уаргӕ куы кӕны, уӕд кӕдӕм цӕуыс, зӕгьгӕ. Уалынмӕ, дам, сылгоймӕгтӕн фынггӕ ӕвӕрын рай-дыдтой, ӕмӕ дзы водкӕйы ӕвггӕ куы федтон, уӕд фыдӕ-бонгӕнджыты афарстон: «Водкӕтӕ та кӕмӕн ӕрӕвӕрдтат?». Уыцы фарстмӕ мӕм дыууӕ сылгоймаджы куы фӕлӕбурик-кой, уадз ӕмӕ, дам, уой, ацы уазалы нӕхи кӕд схъарм кӕник-кам. Фыдӕбонгӕнджыты сдзурын дӕр нал бауагьтой. Ӕз ма мӕхимид бахъуыр-хъуыр кодтон, фӕлӕ сӕ ӕнӕвгьауӕй хӕргӕ ӕмӕ водкӕ нуазгӕ куы федтон, авджы бынӕй куы скастыс-ты, уӕд та мӕхи нал баурӕдтон: «Гормӕттӕ, хӕрд ӕмӕ нозты хъӕстӕ никуы фестут, хъӕдӕй ӕрхӕццӕ стут», - загьтон сын ӕмӕ фынгӕй сыстадтӕн. Уыдон мын «Ацу, ацу. Афонмӕ дӕр дӕ стын хъуыд, адӕмы хӕрын ӕмӕ нуазын бауадз». Гъе уый дын, гье! Аллайаг ӕмӕ кӕуинаг. Ӕрӕджы дӕр ма ирон хисты стӕм сылгоймаг йеддӕмӕ фынгыл ничи бадт. Уыдон дӕр, дард ранӕй чи ӕрбацыд, ахӕмтӕ. Ныр ма ӕрыгӕттӕ дӕр ӕрбадынц. Бынтон ӕнӕхъола та вӕййы мӕрдӕхсӕвӕры сылгоймӕгты фынг. Уымӕй нӕлгоймӕгтӕй къаддӕр рӕстӕг нӕ фӕбадынц. Ӕмӕ хӕрынц, нуазынц хистӕртӕ, семӕ иу фынгыл чи бады, уыцы кӕстӕрты ахуыр кӕнынц. Цӕуыл?.. «Хӕрнӕджы фынгыл бафсӕдӕн нӕй», - дзырдтой-иу хистӕртӕ. Ӕмӕ-иу сӕ хӕдзӕртты зианӕй ӕрбацӕугӕйӕ, хӕ-ринаг ӕрцагуырдтой. Уӕд цавӕр гуыбынтӕ базад нӕ иуӕй-иу сылгоймӕгтыл. Сӕ цӕсгом куыд суагьтой ӕмӕ нын нӕ фӕ-сивӕды куыд халынц. Хисты фынгыл карз нозт, стӕй сӕн дӕр цӕмӕн хъӕуы? Нӕ зианы ӕгьдӕуттӕ ма нӕ бӕттынц кӕрӕдзиуыл, ӕмӕ дарддӕр афтӕ куы ахӕсса, уӕд бӕллӕх нӕу. Раздӕр-иу сыхы нӕлгоймӕгтӕй дӕр зианы фынгыл ничи бадт, ӕрмӕст бынтон хистӕртӕ, кӕстӕртӕ та иууылдӕр ӕгьдау лӕвӕрдтой. Ӕмӕ-иу цалынмӕ сӕ хӕс нӕ ахицӕн, уӕдмӕ дзы йӕ дзыхмӕ нозт нӕ, фӕлӕ хӕрнӕджы хойраг дӕр ничи хаста. Стӕй-иу мардӕн сӕ фыдӕбон ныххӕлар кодтой. Ныр афтӕ нал у. Сӕхи дзы раздӕр хорз фенынц. Кӕд сын ӕххормаг вӕййы, уӕд сын сӕ-химӕ суайын цас диссаг у. Нӕ, хъуамӕ уыдон мардӕн раздӕр рухсаг зӕгьой ӕмӕ нозтджынӕй сылгоймӕгты ӕрдӕм сӕхи рӕдаудӕрӕй уымӕн равдисынц. Сӕхи хуызӕн сӕ скӕнынц. Нозтӕмхиц сылгоймаджы ма та ӕндӕр цы хъӕуы. Цард дугь у ӕмӕ уыцы дугьы разӕй фӕуыны охыл сӕфы нӕ ирондзинад, фӕлурс кӕнӕм, ӕмӕ цы адӕм стӕм, чи стӕм, уый иннӕ адӕмтӕн зын бамбарӕн ссис. Афтӕмӕй та нӕхицӕй нӕхи раз буц стӕм. Арвы дуӕрттӕ арӕмыгьтам. Разӕй цӕуын хорз у, хорз ӕмӕ ӕвзӕр кӕрӕдзийӕ хицӕн кӕнын куы зонӕм, уӕд, стӕй нӕ нӕ фыдӕлты зондджын ныхас дӕр хъуамӕ рох ма уа: хӕрӕг дӕр, дам, фӕразӕй вӕййы, ӕцӕг хӕрджыты дугъы. Цивилизаци, цивилизаци кӕнӕм, ӕмӕ Федор Достоевскийы загьдау: -«...Да будут прокляты эти интересы цивилизации, и даже самая цивилизация, если для сохранения ее необходимо сдирать с людей кожу*. Дӕлдзӕх фӕуӕд уыцы цивилизаци, мӕ адӕмы мын сӕфтмӕ чи тары. Мӕ ныхас кӕмӕдӕрты ӕгӕр карз кӕд кӕсы, уӕд йӕ алыварс лӕмбынӕгдӕр акӕсӕд ӕмӕ кӕд фенид, ирон адӕмӕй ма йӕ мадӕлон ӕвзагыл цал проценты дзуры, уый; нӕ нӕлгоймӕгтӕ нозты азары кӕй бахаудтой, ӕмӕ йӕ сылгоймӕгтӕн дӕр тыхӕй кӕй хъарынц, нӕ рӕсугьд ӕгъдӕуттӕ, сӕ кӕстӕрты хъомылад сӕ кӕй нал ӕндавынц. Цыдӕрхуызон слӕмӕгь сты. Куыдфӕн-дыйы цардӕй цӕрынц. Афӕстаг рӕстӕг сӕ фӕзмын райдыдтой сылгоймӕгтӕ дӕр. Сӕ цоты уӕгьдидонӕй ауагътой, ӕмӕ те-леравдыст «Дом-2»-йы «цивилизацийӕ» хъӕстӕ кӕнынц. Сыл-гоймаг фӕзмынынмӕ ӕмхицдӕр у, ӕмӕ ахӕм телеравдыстыты фыдӕй ирон сылгоймаг нырӕй уӕгъддӕр, ӕдзӕсгомдӕр, налат-дӕр, хъахбайдӕр, стӕй ӕнцондӕр балхӕнӕн никуы уыд. Сылгоймаг дидинӕг у. Уымӕй дидинджытан сӕ хуыздӕр уарди, розӕ, мӕтӕг дидинӕг. Фӕлӕ ацы дидинӕг ӕнцон ӕртонӕн нӕу, - сындзытӕ йыл ис. Ӕмӕ йӕ уыцы ӕууӕл ноджы кад-джындӕр кӕны адӕмы цӕсты. Ӕфсарм, ӕгъдау ӕмӕ намысӕй «сындзыта* уыд ирон сылгоймагыл дӕр. Цы йын фесты. Ӕн-цон ӕртонӕн цӕмӕн сси? Йӕ кад, йӕ намыс цӕмӕн фесӕфта? Афта ӕнцондӕр цӕрӕн у. Бауырнӕд уӕ: ахӕм ӕнцон царды ад нӕй! Къостайы загъдау лӕджы хуызӕн лӕг нӕм у стам. Ин-нӕтӕ та цы сты, уый бӕрӕг дӕр нал у, ӕмӕ сагъӕссаг спеты не ‘взаг, нӕ фидӕн. Афтӕмӕй та Тимуры азары фӕстӕ, иры уидагӕн сыскъуыйынӕй ӕппӕты тынгдӕр тӕссаг куы уыд, уӕд нӕ фыдӕлтӕ хӕхбӕсты зын уавӕрты цӕргӕйӕ цы номӕн-дзурӕн фидардзинад равдыстой, уымӕн ӕмбал зын ссарӕн ис. Уыдон нӕлгоймагӕй, сылгоймагӕй хӕхты цъассыты ирон адӕмы фидӕны фӕлтӕртӕн, дунейӕн бахъахъхъӕдтой ирон ӕвзаг, нӕ ӕгъдӕуттӕ, нӕ фыдӕлты фарн, Нарты кадджытӕ ӕмӕ адӕмон сфӕлдыстады иннӕ хӕзнатӕ. Уыдоны зонд ӕмӕ хъомысӕй нӕ адӕм уыцы зын царды уавӕрты абонау къаддӕр нӕ кодтой, фӕлӕ фылдӕрӕй-фылдӕр. Уыдон сӕ кӕстӕрты ахуыр кодтой цыфӕнды уавӕрты дӕр кад ӕмӕ намыс нӕ са-фын, хистӕр, кӕстӕр, сылгоймаг, нӕлгоймаг зонын. Всеволод Миллер 1880 азы Ирыстонмӕ йӕ балцы тыххӕй йӕ уац «В горах Осетии»-йы хуымӕтӕджы нӕ фыста: «В этих первобытных, звероподобных логовищах соблюдӕтся этикет страже, чем в европейских раззолоченных палаццо». Европӕйаг рыцарство дӕр алантӕй куы рацыд, зӕгьынц, уӕд нӕ абон нӕлгоймӕггӕй бирӕтӕ ӕгӕр-мӕгуыр ус ракурынмӕ дӕр сӕ ныфс куы нал хӕссынц, уӕд сӕм цӕмӕ ӕнхъӕлмӕ кӕсӕн ис. Бинонты тых-домды фӕрцы дзы хъуыддаг чи бакӕны, уыдонӕй дӕр, цот сын куы фӕзыны, уӕд сӕ сӕ иуӕй-иутӕ сӕхи фӕхицӕн кӕнынц. Халонӕн, дам, йӕ лӕппын амард ӕмӕ йӕ уыгмӕ баппӕрста, ды йыл ку, дӕуӕн дӕ сӕр стырдӕр у, зӕгьгӕ. Раст афтӕ сӕ цоты фӕуадзынц ныры ирон «сӕрӕнгуырдтӕ», цы сылгоймад-жы фенамонд кӕнынц, уыимӕ. Ӕмӕ ма ӕрмӕст сылгоймаг куы ӕнамонд кӕнид, фӕлӕ ӕнӕфыдӕй чи хъомыл кӕны, фыды рӕв-дыд чи нӕ базоны, уыдон дӕр хуыздӕр уавӕры нӕ вӕййынц. Ахӕм «сӕрӕнгуырдтӕ» сӕхӕдӕг цардӕй къӕртт ӕппарынц, уасӕгойы — гакк-гуччы уагыл ауагьтой се ‘гьдау. Афтӕ сын ӕн-цондӕр у: фыдӕбонӕй — ӕнӕхай, мацы бӕрнондзинад дӕ до-мӕд. Фӕлӕ ӕнцон царды фӕндаг хорзмӕ кӕй нӕ кӕны, уый сӕ фӕсонӕрхӕджы дӕр нӕй. Цӕмӕдӕр гӕсгӕ нӕ фыдӕлтӕ хӕхбӕсты ныфсджындӕр уы-дысты, цардмӕ бӕрнондӕр цӕстӕй кастысты, ирон ӕвзагыл, ӕгьдауыл дзы-иу йӕ къух ничи ауыгъта. Уӕдӕ, дам, хохаг бы-дыры чъыллипп кӕны, фӕлӕ нӕ быдыры хъӕуты фарн дӕр кӕуылты уыд, кӕуылты! Нӕлгоймаг йӕхи царды хицауӕй ӕн-къардта, бӕрнон уыд йӕ бинонты раз нӕ, фӕлӕ сыхы ӕмӕ ӕп-пӕт хъӕубӕсты раз дӕр. Ӕнӕусӕй зӕронд кӕнын худинаг кӕй у, уый ӕмбӕрста ӕмӕ йӕ кӕд стыр ирӕд фидын хъуыд, уӕд-дӕр амӕлттӕ кодта. Ирӕд кусынмӕ цыдис суанг Амырыкмӕ. Уый ӕнахуыргонд, зӕхкусӕг ирон лӕппутӕ. Ныр нӕ диссаджы ахуыргонд усгуры кары нӕлгоймӕгтӕ: наукӕты кандидаттӕ, до-ктортӕ, профессортӕ, стыр бынӕттӕахсджытӕ, уырыссаг ӕмӕ ма англисаг ӕвзаг дӕр тынг хорз чи зоны, дунейы политикой, ӕхсӕнадон царды, экономикӕйы цыфӕнды фарста дӕр дын хайгай райхалын кӕй бон у, уыдонӕй бирӕтӕ ахӕм ӕнӕныфс сты ӕмӕ, сӕ ирӕд фидын дӕр нӕ хъӕуы, афтӕмӕй сӕ цард сара-зынӕн не сты. Ахӕм «диссаджы стыр хъуыддӕгтыл» хӕст сты ӕмӕ сӕ ус курынмӕ дӕр не ‘вдӕлы. Цы хъуыддӕгтӕ сӕ уро-мынц, уыдон та ахӕмтӕ сты ӕмӕ усракурыны раз ирон адӕмӕн, Ирыстонӕн мур дӕр нӕ марынц. Уый сын ӕфсон у, сӕхи ахӕм бынӕтты сӕвӕрдтой, сӕхи афтӕ бирӕ бауарзтой ӕмӕ сӕ цард-мӕ искӕй сылыстӕджы бауадзой, уый сӕ нӕ фӕнды. Ныры дуджы адӕймаг йӕ алыварс лӕмбынӕг куы акӕсы, уӕд ирон нӕлгоймӕггӕй ӕнӕусӕй цас зӕронд кӕны, цас! Ӕмӕ дзы цас базӕронд! Адӕмы ӕхсӕн сӕ «галтӕ» хонынц. Хӕрзӕрӕджы мын мӕ зонгӕ афтӕ зӕгьы: «Махмӕ дӕр ды-ууӕ галы ис». Ӕз фӕдисау дӕн, фатеры куы цӕры, уӕд гал-тӕ та кӕм дары. Уый мын афтӕ: «Ӕцӕг галтӕ не сты, фӕлӕ ӕнӕусӕй чи зӕронд кӕны, ахӕм фырттӕ. Кусгӕ кӕнынц, гал дӕр кусы, фӕлӕ йӕ бон цот кӕнын нӕу. Адонӕн та сӕ бон у, фӕлӕ устытӕ нӕ курынц. Зоныс нӕ фыдӕлтӕ-иу куыд дзыр-дтой: «Галы фарсмӕ уӕныг куы нӕ уа, фыды фарсмӕ фырт, уӕд уыцы хӕдзарӕн фидӕн нӕй». Ӕмӕ цас сты цас нӕ ӕнӕус нӕлгоймӕгтӕ. Сӕ фылдӕр ахуыргонд, зондджын адӕм, фӕлӕ ирон адӕмӕн цы знаггад кӕнынц, ууыл батыхсын сӕм зын кӕсы. Бинонты сӕргьы ӕр-лӕууын, кӕстӕртӕ бахъомыл кӕнын бӕрнон ӕмӕ зын хъуыддаг у. Фӕлтау — иунӕгӕй, стӕй иунӕгӕй дӕр цӕмӕн дуне уӕлгом-мӕ куы у, дӕхи аирхӕфс сылгоймагимӕ дӕр, чи дӕ ницӕуыл бадомдзӕн, ахӕмимӕ. Афтӕ дӕ царды бонтӕ батон. Ӕмӕ сын фӕстӕмӕ раздӕхӕн куы нал вӕййы, уӕд сӕхи растытӕ кӕны-ныл схӕцынц. Чи дзы йӕ сидзӕргӕс хойы цот хъомыл кӕны-ныл афӕстиат, чи докторон диссертаци фыста, чи та романтӕ нывӕзта, Достоевскийы фӕзмыдта. Сӕ сӕйраг хӕс сӕ ферох. Уыдон аххосӕй нӕ адӕм цыбырӕй-цыбырдӕр кӕны, нӕ ирон чызджытӕй бирӕтӕ ӕнӕчындзыцыдӕй баззадысты. Сӕ ӕнӕуаг цард кӕцыдӕр сылгоймӕгтӕн дӕр фӕзминаг фӕци ӕмӕ, ӕн-цон цард агургӕйӕ хаххӕй ахызтысты, сӕ цоты сывӕллӕтты хӕдзӕрттӕм дӕттын райдыдтой. Дуг ивы, ивынц адӕмты удыхъӕд дӕр, уырыссагау менталитет кӕй хонынц, уый. Ӕмӕ та ам дӕр мах, ирӕттӕ, фӕразӕй стӕм. Кӕд хаста ирон нӕлгоймаг йӕ сӕрмӕ йӕ цоты искӕй дӕлбазыр баппарын?! Никӕд. Лӕг-иу йӕ усӕй куы ахицӕн, уӕд дӕр йӕ цотӕй йӕхи нӕ хицӕн кодта. Кӕд куымдта йӕ зӕрдӕ ирон сылгоймагӕн йӕ хъӕбулы ис мадӕй сывӕллӕтты хӕдзармӕ дӕттын? Никӕд. Фӕлтау сӕ мамӕлайы къӕбӕрӕй дӕр хастаид. Абон ирон сылгоймаг ахӕм хъӕбӕр зӕрдӕйы уаг кӕй райста, уый дӕр у нӕ ахӕм нӕлгоймӕгты аххос. Уымӕн ӕмӕ уыдон ӕгӕр лӕмӕгь, ӕнӕныфс сты, куыдфӕндыйы цар-дыл бафтыдысты, фидӕныл хъуыды кӕнын сӕ ферох! Ахӕм нӕлгоймӕггӕ нын сӕ цардыуагӕй халынц нӕ кӕстӕрты дӕр — рӕзгӕ фӕлтӕр ӕвзӕры бафӕзмынмӕ ӕмхицдӕр сты. Нозт ӕмӕ наркомани — нӕ адӕмы сафӕг Ирон адӕм бирӕ ӕвзӕр хъуыддӕгтӕй рагӕй хъӕрзынц. Иудзинад нӕм нӕй, нӕ хорзӕн аргь кӕнын нӕ зонӕм, нӕ иумӕйаг, хъысмӕтаразӕг хъуыддӕгтыл иузӕрдион не стӕм, нӕ фидӕн нӕхицӕй аразгӕ кӕй у, уый нӕм нӕ хъары. Секъайы уацмыстӕм рӕстӕгӕй-рӕстӕгмӕ куы ӕркӕсын, уӕд мӕ йӕ ӕвзаг дисы бафтауы, фылдӕр та фӕхъуыды кӕнын, йӕ дуджы ирон адӕмы раз цы хъысмӕтаразӕг хӕстӕ ӕвӕрд уыд, уыдонӕй абоны онг бирӕ льптонд кӕй не ‘рцыд, ууыл. Абон дӕр ӕппӕты ахсджиагдӕрӕй лӕууынц нӕ разы ӕмӕ нӕ размӕ цӕуын нӕ уадзынц, цалынмӕ сӕ алыг кӕнӕм, уӕдмӕ. Нӕ разы цӕлхдурӕй лӕууы нозты фыдӕх дӕр. Йӕ азарӕй нӕ адӕмы бахъахъхъӕныныл нӕ интеллигенцийы хуыздӕр-тӕ фӕлтӕрӕнтӕ кӕнын райдыдтой суанг XIX ӕнусы. 1908 аз Байаты Гаппо фыста: «Фыццаг заман адӕм къуымых уыдысты ӕмӕ нӕ зыдтой, нозт цы зиан хӕссы, уый. Наузинаг арӕх нӕ уыд, махмӕ дӕр ӕй кодтой гӕзӕмӕ, сӕхи фаг. Ныр та сарӕз-той бирӕ спъирт ӕмӕ арахъуадзӕнтӕ, бӕгӕныфыцӕнтӕ, сӕн-дӕттӕ ӕмӕ ӕхсӕвӕй-бонӕй парахатӕй уадзынц уыцы алыхуы-зон нозтытӕ, саслам сӕ кодтой... Сӕ фылдӕр нозтытӕ хӕрам ахорӕнтимӕ конд сты. Адӕмӕй чидӕртӕ сӕхи бонджын (хъӕз-дгуытӕ) кӕнынц, мӕгуыр адӕм та ӕргомӕй сӕфтмӕ цӕуынц. Ныр ӕй тынг хорз равзӕрстой (базыдтой) дӕснытӕ ӕмӕ дохтыртӕ, нозт — спъирт, арахъ, бӕгӕны, сӕн ӕмӕ бирӕ ӕн-дӕртӕ — тынг зиан кӕй сты ӕнӕниздзинадӕн, ӕргом марг кӕй сты. Ирон адӕммӕ нозт ӕрӕджы дӕр ма афтӕ нымад нӕ уыд, стыр худинаг уыдис фӕсивӕдӕн нуазын. Нозт ӕппындӕр сӕ дзыхмӕ нӕ хастой ӕмӕ уыдысты буарӕй ӕмӕ удӕй тыхджын ӕмӕ хъаруджын. Рӕсугьд номӕй сӕм дзырдтой: «Нӕ сахъ фӕ-сивӕд». 9 Ӕгъдау 2011г. Алы адӕмыхатт дӕр йӕ историон фӕндаг йӕ зӕрдыл дары уӕлмонц ӕнкъарӕнтимӕ. Ӕмӕ йӕ фидӕны фӕлтӕртӕм хӕссы кадджыты, таурӕгъты ӕмӕ зарджыты фӕрцы. Махӕн, ирӕт-тӕн, дӕр нӕ историон фӕндаг ирдӕй зыны Нарты кадджыты, Даредзанты таурӕгьты, Царциаты диссӕгты, адӕмон зарджыты ӕмӕ суанг ӕмбисӕнтты дӕр. Ӕмӕ ӕрмӕст нӕ историон фӕндаг нӕ фӕлӕ нӕ удыхъӕд дӕр ӕмӕ дунеӕмбарынад, нӕ хъомылад ӕмӕ адӕймагдзинад, нӕ рӕстдзинад ӕмӕ ӕндӕр адӕмтӕм нӕ ахастдзинад, хорз ӕмӕ ӕвзӕр кӕрӕдзийӕ хицӕн кӕныны ӕнкъарӕнтӕ. Уыдон нӕ ахуыр кӕнынц фӕрнджын уавыныл, ӕнцой нын сты царды. Уӕлдайдӕр - рӕзгӕ ӕмӕ ахуырдзау фӕлтӕртӕн. Нарты Батрадз ныры алы фӕлтӕртӕн бирӕ цӕмӕйдӕрты фӕзминаг у. Уыдонӕй иу у гуыбыныл хӕцын. Бирӕ бахӕрай, чысыл: адӕймаджы йӕ фагӕй фылдӕр нӕ хъӕуы. Фыдхӕрд фыдрын у,- зӕгъы ирон ӕмбисонд. Ӕмӕ ма ноджы: Гуыбын сау скъӕт у, бирӕ дзы цӕуы, ӕмӕ уый коммӕ куы кӕсай, уӕд скъӕ-ты чи вӕййы, уыдоны хуызӕн кӕныс; стӕй: Гуыбын бынӕй ис, сӕр - уӕле. Ӕмӕ ма ноджы ӕндӕр ӕмбисӕндтӕ ӕрхӕссӕн ис. ацы фарстайы фӕдыл. Нарты кадджыты та Сырдонӕн йӕ карз-дӕр ӕфхӕрӕн ныхӕстӕй иу у: «Гъе, бирӕ хӕрдӕй номгӕнджы-тӕ! Цы ми кӕнут?! Сӕрӕй та уӕ гуыбыны куыст куы кӕнут!» Уый Нартӕн зӕгъы уайдзӕфы хуызы, сӕ цӕстмӕ сын дары, хӕрды фарста ӕгӕр уӕлейау куы сӕвӕрынц, уӕд уый. Уыцы ныхас абон махмӕ дӕр хауы: нӕ чындзӕхсӕвты, куы-вдты бахӕрыны фарста ӕгьдауӕй фӕуӕлдӕр. Фынгтыл цынӕ хӕринаг ӕрӕвӕрынц, ахӕм ног ӕрхъуыды кӕнинаг у, ӕмӕ та йӕ ӕрхъуыды кӕндзысты. Фӕлӕ дзы ӕгъдау нӕ вӕййы, хъуыддаг дзолгьо-молгъойы бын фӕвӕййы. Ӕмӕ дзы адӕй-маг цыма хъӕмп фӕхӕры, хойраг ын уый ад фӕкӕны. Уыцы фӕндагыл фӕцӕуынц нӕ бӕрӕгбӕтты фынгтӕ дӕр. Суанг кувӕндоны бын дӕр ӕгъдау ӕмӕ кувынӕй бахӕрын, бануазын фӕсӕйрагдӕр, фӕуӕлдӕр. Ӕмӕ ма хӕрд цыфӕнды дӕр фӕуӕд, фӕлӕ нын карз нозтӕй бафсис нал ис. Уымӕй дӕр маргхъӕстӕ водкӕйӕ. Ирон адӕм раздӕр дӕр куывдты, чындзӕхсӕвты нуӕзтой бӕгӕны, арахъ. Уый тыххӕй-иу рагацау ӕвзӕрст ӕмӕ ӕхсӕст хорӕй сфыхтой бӕгӕны, рауагьтой арахъ, ӕрцӕттӕ кодтой ӕндӕр нозтытӕ, адӕймаджы ӕнӕниздзинадмӕ хӕрам чи нӕ хаста, ахӕмтӕ. Ныр Ирыстоны бирӕ рӕтты алы хъылматӕй спъирт лӕмарынц ӕмӕ дзы адӕмы тъӕнгтӕ судзаг водкӕтӕ скъӕрынц. Ахӕм водкӕйӕ хӕдзары паркетыл куы ӕркӕлы, уӕд аурс вӕййы. уӕдӕ цымӕ ахсӕны къултӕ ӕндонӕй сты. Ахсӕн дзурын куы зонид, уӕд-иу йӕ хицаумӕ ныхъхъӕр кӕнид: «Цы мын кӕ-ныс, цы?! Нал дӕ хъӕуын, ӕви!..» Ацы водкӕты хабар бирӕтӕ банкъардтой ӕмӕ арахъмӕ ра-хызтысты. Уый дын базовой нӕ бизнесмен-амалджынтӕ: водкӕ уагъд куы фӕфӕуынц, уӕд ма уымӕй цы фӕлхӕрттӕ аззайы, уыдонӕй «Ирон арахъ» ныллӕмарынц. Бынтон номхӕссӕн та уый фӕци — адӕм дзы цӕваг хъугау сӕхи хизын райдыдтой. Арахъ йӕ кӕнӕгӕн дӕр нӕ бары, цыфӕнды хорз куы уа, уӕддӕр. Хорз арахъ вӕййы хорӕй хӕдзары уагъд, дуканиты нӕм ис бӕгӕны «Ӕлутон», Гуырдзыстон ӕмӕ Хуссарӕй цы ирӕттӕ ӕрлыгъд Цӕгатмӕ, уыдон лӕмарынц хӕрзхъӕд сӕн. Фӕлӕ... Алцӕмӕй дӕр бӕрц зонын хъӕуы — ӕгӕр ницӕмӕй бӕззы. Ӕмӕ ӕгӕрӕй нӕхи нӕ хъахъхъӕнӕм, тыхми кӕнӕм нӕ кӕрӕдзийӕн, нӕ ӕнӕниздзинадӕн аргъ нӕ кӕнӕм, нӕ йӕ хъахъхъӕнӕм. Иннӕмӕй куы фӕрасыг вӕййӕм, уӕд нӕхи ху-динаг кӕнӕм, нӕхи адӕмы цӕсты ӕгад кӕнӕм. Зондджын Абаци, дам, иу хатг фӕрасыг ӕмӕ кӕстӕртӕн афтӕ зӕгьы: «Нӕ хӕдзармӕ нӕ! Расыг лӕг худинаг кӕм нӕу, уыцы бӕстӕмӕ мӕ фӕкӕнут». Ахӕм бӕстӕ тагьд суыдзӕн Ирыстон! Уымӕн ӕмӕ нӕ расыг чи кӕны, уыдон бонӕй-бон фылдӕр кӕнынц. Уӕлдайдӕр горӕтты. Уыцы маргхъӕстӕ вод-кӕйӕ нын бафсис нал ис. Нуазӕм ӕй ӕрмӕст куывдты, чынд-зӕхсӕвты, ӕнцойбонты нӕ, фӕлӕ ӕрвылизӕр дӕр бирӕуӕлад-зыгон хӕдзӕртты кӕртыты иумӕйаг хӕдзӕртты. Уырдыгӕй бирӕ хатт суанг боныцъӕхтӕм фатертӕм фӕхъуысы нозтджын адӕмы хъӕр-хъӕлӕба. Ӕмӕ сӕ пъӕлицӕйӕ иу бафӕрсӕг нӕй. Афтӕмӕй, дам, нӕм хайдар пъӕлицӕйӕгтӕ дӕр ис! Кӕм сты? Нӕ фыдӕлтӕ дӕр карз нозт нуӕзтой, фӕлӕ уыд хоры арахъ, ӕмӕ дзы бӕрц зыдтой. Уымӕй сӕ сӕйрагдӕр нозт уыд бӕгӕны. Зыдтой ӕлутон ӕмӕ ронг дӕр. Уыдон кӕд ӕртыгай сыкъатӕй нуӕзтой, сыкъатӕ кӕд къухӕй-къухмӕ цыдысты, уӕддӕр уырдыгыстӕг зыдта, кӕмӕн дзы цас ныккӕнын хъ-ӕуы, уый. Адӕм зондӕй алыхуызон куыд сты, афтӕ — арахъ нуазынмӕ дӕр. Нырма нозт кӕуыл нӕ тых кӕны, ахӕм адӕй-маг нӕй: фӕразон дӕр дзы ӕгӕр куы фӕнуазы, уӕд ын фӕс-тагмӕ йӕхи бануазы ӕмӕ тӕригъӕддаджы бынатмӕ ӕрхауы. Уӕддӕр дзы тых кӕнӕм кӕрӕдзийӕн, суанг ма нӕ зарӕджы дӕр ис ахӕм ныхӕстӕ: «Чи нӕ нуазы, — цӕмӕ ӕрцыди?!» Ӕгьдауы фӕдыл ӕрцӕуы ирон адӕймаг куывдмӕ, чындзӕх-сӕвмӕ, хӕрын ӕмӕ нуазынмӕ нӕ, фӕлӕ... Нӕ ирон интеллигенцийы минӕвӕрттӕй дӕр иуӕй-иутӕ ӕмхиц сты нуӕзтмӕ ӕмӕ фынгыл тыхми фӕкӕнынц иннӕтӕн. Дӕ нуазӕн кӕронмӕ куы нӕ бануазай, уӕд дӕм хъӕр кӕн-дзысты: «Йӕ тӕккӕ бынтӕй нуазгӕ у!» Къаддӕр дзы куы кӕнын кӕнай, уӕд дзагдары баййарынц: «Йӕ былтӕ йын нӕ уыныс?» Уӕлдӕр куыд загьтон, афтӕ нӕ фыдӕлтӕ сыкъатӕй нуӕзтой, ӕмӕ сын фынгыл ӕрӕвӕрӕн нӕ уыд, уымӕй къухӕй-къухмӕ цыдысты. Ныр та алкӕмӕн дӕр йӕ разы ис йӕхи агуы-взӕ ӕмӕ, дзы цас нуазы, уый йӕхи бар у. Йӕ бынмӕ нуазгӕ цӕмӕн хъуамӕ уа, уымӕн дзуапп чи ратдзӕн? Ничи! Ӕмби-сондӕн дзуринаг европӕйаг фынг куы у, ӕмӕ уым нуазӕнӕй хуыпп йеддӕмӕ куы нӕ акӕнынц. Афтӕмӕй йын йе ‘гъдӕуттӕ уыдон дӕр алантӕй куы айстой. Уӕд мах кӕмӕй фестӕм? Нӕ фыдӕлтӕн фырттӕн кӕй нал бӕззӕм, уый фӕдыл ма ӕрхӕсдзынӕн ну хабар. 1902 азы газет «Терские ведомости»-йы 14 июлы номыры фӕсномыг автор Хохы Дӕргьӕвсы иу бӕрӕгбоны тыххӕй афтӕ фыссы: «С каким уважением к нашей группе (автор ӕмӕ иннӕ уырыссаг зӕхбарджытӕм) отнеслись жители! Нам первым поднесли праздничный ковш, нас чуть на руках не носили!». Ӕмӕ ма ноджы: «Пьют, едят и веселятся в этот день сколько душе угодно. Удивительное дело сколько пива и араки — и ни одного пьяного: я поинтересовался у своего гостеприимного хозяина, что бы это значило. Оказалось, что у осетин считӕтся большим стыдом напиться, поэтому пьют они столько, чтобы быть навеселе. Симпатичная черта характера». Ныр та куыд стӕм, уазӕг ма нӕм ахӕм кадджын у? Нӕхи цыма фылдӕр уарзын райдыдтам, нӕ гуыбыны фӕдыл фӕцӕуӕм! Ӕниу цымӕ ма Хохы Дӕргьӕвсы сӕ бӕрӕгбӕтты ахӕм хорз ӕгьдау вӕййы? Нозт сын расыгӕн не сси? Уӕлдӕр Байаты Гаппойӕн цы уацы кой ракодтон, уый бал-хынцъ кӕны афтӕ: «Фыццаг рӕстӕг нӕ адӕм нозтой сӕхи ӕвзӕр цъӕх арахъ, ныр та ӕлхӕнгӕ нозтӕй сӕхи дарынмӕ хъавынц. Сӕ фӕллой ӕргомӕй сафынц. Ацы хъуыддаг иунӕг лӕджы хъуыддаг нӕу, фӕлӕ ӕгас дзыллӕйы амонд уымӕ кӕсы... Нӕхи ӕрӕмбарыны афон раджы ӕрцыд, ма ныцъцъынд кӕнӕм нӕхи... Зынг зӕгъынӕй ком нӕ судзы! Ацы ныхӕстӕ сты хохы йас ныхӕстӕ, чи сӕ ӕмбары, уыцы адӕмӕн... Ӕрӕджиау нӕ ком куы ссудза ӕхсидавӕй, уӕд бӕргӕ фӕсмон кӕндзыс-тӕм, цӕуылнӕ баурӕдтам нӕхи. Уӕ зӕрдыл дарут алкӕддӕр фыдӕлты зондджын ныхас: «Мӕсыг йӕхи дурӕй хӕлы!..». Гаппо ацы уац куы фыста, уӕд ма Ирыстоны хӕхбӕс-ты уаг ӕмӕ ӕгъдау уыд, арахъӕй бӕрц зыдтой. Уый горӕт Дзӕуджыхъӕуы ӕмӕ хӕстӕг хъӕуты цы уыдта, уыдонӕй хат-дзӕгтӕ кодта, сидт хуыздӕрмӕ, ирон адӕммӕ. Ӕмӕ абон куыд уынӕм, афтӕмӕй хуыздӕр нӕ фестӕм, фӕлӕ ӕвзӕрдӕр. Фар-ста ссис абоны царды ноджы ахсджиагдӕр. Уымӕй ма йыл бафтыд наркомани дӕр. Уый та йӕ сындз къухтӕй, удмарӕн къухтӕй бавнӕлдта суанг рӕзгӕ фӕлтӕрмӕ дӕр. Уыцы ӕвир-хъау ӕнамонддзинадыл ӕнцонӕй ацахуыр вӕййынц 13-15-аз-дзыдтӕ дӕр, ӕмӕ сӕ уымӕй фервӕзын кӕнын фӕзын вӕййы ныййарджытӕн, ахуыргӕнджытӕн. Ныртӕккӕ нӕ адӕмы наркомани, токсикомани ӕмӕ карз нозт стыр катайы бафтыдтой. Скъуынынц нын нӕ адӕмы уидӕгтӕ, ныхъуырынц нӕ фӕсивӕды цардбӕллон удтӕ. Дзӕуджыхъӕуы ӕрмӕст Цӕгат-Ныгуылӕн районӕй наркодиспансеры хыгъды 2010 азы уыд 157 адӕймаджы. Уый, иудадзыг уыцы хъуыддагыл хӕст чи у, уыдон. 347 та — искуы-иу хатт. Уыдонӕй 12 - сыл-гоймӕгтӕ. Алкоголиктӕ та дзы уыд 438, уыдонӕй 118 сылгой-мӕгтӕ, 56 бинонтӕ — сӕ цардуаг нывыл кӕмӕн нӕу, ахӕмтӕ. Уагӕры ма, хыгьды чи нӕй, барадхъахъхъӕнӕг оргӕнтӕ кӕй нӕма сбӕлвырд кодтой, уыдон дӕр нымады куы уаиккой! Фӕдисы уавӕры стӕм, ӕмӕ азӕй-азмӕ кӕны карздӕр, ӕгъа-тырдӕр. Уавӕр фӕивыныл куыст цӕуы республикӕйы. Фӕлӕ маргхъӕстӕ нозт чи уадзы ӕмӕ удмарӕн алыхуызон наркоти-ктӕ чи хъуыды кӕны, чи сӕ уӕй кӕны, уыдон дӕр ӕнцад нӕ бадынц, сӕ дзыппытӕ дзаг кӕнынц ӕхца ӕмӕ адӕмы тӕригъӕд-тӕй. Цӕмӕй уыдоны азарӕй фервӕзӕм, уый тыххӕй нӕ хъӕуы нӕхи ӕрӕмбарын, нӕ тыхтӕ ӕрбамбырд кӕнын ӕмдыхӕй нозт ӕмӕ наркоманийӕ нӕ кӕстӕрты фервӕзын кӕнын. Мах хъӕуы нӕ цардыуагмӕ биноныгдӕр ӕркӕсын. Сы-вӕллон хъомыл кӕны бинонты ӕхсӕн ӕмӕ сыхбӕсты, скъола та йӕ ахуыр кӕны. йӕ хъомыладыл бинонтӕ ӕмӕ сыхбӕстӕ тынгдӕр зынынц. Бинонтӕ ӕнгом ӕмӕ ӕгьдауыл куы цӕрой. Сыхы хорз фӕтк ӕвӕрд куы уа: хистӕр-кӕстӕр, сылгоймаг-нӕлгоймаг куы зоной, хорз ӕмӕ ӕвзӕр кӕстӕртӕн куы амо-ной, уӕд уыдоны ӕхсӕн цы лӕппу кӕнӕ чызг хъомыл кӕна, уый йӕхи ӕгьуызӕй никуы равдисдзӕн, ӕфсарм ӕмӕ йӕм ӕгьдау уыдзӕн. Нозт ӕмӕ наркомани йӕ сӕ фӕдыл нӕ асай-дзысты. Уыцы уаг сӕвӕрын та хауы хистӕртӕм. Уыдон ӕд-зухдӕр кӕстӕртӕн хъуамӕ фӕзминаг уой, хӕдзары, сыхы ӕмӕ ӕхсӕнады дӕр. Ӕрмӕстдӕр уыцы хуызы фӕуӕлахиз уӕвӕн ис нозт ӕмӕ наркоманийыл. Уыцы хъуыддаг бакӕнын кӕсы нӕхимӕ, искӕцӕй нӕм ничи ӕрбацӕудзӕн. Стӕй нӕ-иу фӕстӕмӕ дӕр акӕсын фӕхъӕуы, цӕмӕй нӕ фыдӕлты цард-фӕлтӕрддзинадӕй пайда кӕнӕм ӕмӕ нын размӕ акъахдзӕф кӕнын ӕнцондӕр уа. Нӕхионӕй нӕхи зӕгъынхъом дӕр нал стӕм Ирон адӕймаг кӕмфӕнды куы сгуыха, уӕддӕр ӕхсызгон-дзинад хӕссы йе ‘мбӕстӕггӕн. Уадз ӕмӕ нӕра ирон лӕджы ном. Фӕлӕ ныл схӕцыд, Секъайы загъдау, «искӕй хуымы цыргъ ӕхсырфы» низ — Ирыстоны, цы адӕм дӕ радтой, уый рох кӕныны низ. Ӕмӕ нӕ чи цы бӕстӕйы фӕцӕры, уый уым уалдзыгон митау батайы, йӕ фӕстӕ цы цот ныууадзы, уыдон нал фӕфӕнды сӕ фыдӕлты, сӕ равзӕрд зонын. Уымӕ зӕрдӕр-гъӕвддзинад сӕм нӕ райтынг кӕнынц сӕ ныййарджытӕ, ӕмӕ сын ӕцӕгӕлон адӕмы ‘хсӕн сӕ фӕд фесафынц. Ирыстонимӕ, ирон адӕмимӕ бастдзинад аскъуыд бирӕ фӕсарӕйнаг ирӕт-тӕн нӕ, фӕлӕ ма Уӕрӕсейы зӕххыл чи цӕры, ахӕмтӕн дӕр. Нудӕсӕм ӕнусы уӕрӕседзауты кой нал кӕнӕм, фӕлӕ ссӕдзӕм ӕнусы ссӕдзӕм азты ахуыры, куысты фӕдыл Ленинградмӕ, Мӕскуымӕ ӕмӕ иннӕ горӕттӕм чи афтыд, уыдонӕн дӕр сӕ байзӕддаг нал сты ирӕттӕ ӕвзаг ӕмӕ удыхъӕдӕй. Кӕннод абоны бон нӕ сины сӕртыл ӕрхӕцӕм, паддзахы ӕф-сады 40 ирон инӕларӕй фылдӕр уыдис, зӕгьгӕ, Ирыстонӕн дзы чи цы хорзы бацыд, ууыл нӕ ахъуыды кӕнгӕйӕ. Афтӕмӕй дзы чидӕртӕ сӕхи ирон дӕр нал хуыдтой, Уырысы ӕхсинтӕм ӕх-сины лӕгтӕй цардысты. Уыдонӕй алчидӕр Цӕлыккаты инӕлар Данелбеджы куы бафӕзмыдтаид, уый йӕ мыггагӕн, йӕ хъӕуӕн цы хӕрзты бацыд, уымӕй, уӕд Къоста Ирыстоны тыххӕй нӕ фыстаид: «Ӕрцыдтӕн... Мӕхицӕй фыддӕр мӕгуырӕй куы ссардтон дӕу дӕр, мӕ уарзон, мӕ иубӕстон адӕм!.. «Уӕдӕмӕ сӕ фылдӕр уыдысты Ромы, Византийы, Китайы ӕмӕ манголты ӕфсӕдты аланты хӕстонтау, кӕйдӕр хуымы цыргь ӕхсырф!. Ирыстоны хуымы та згӕхӕрд гутон дӕр нӕ. Куындыхаты Мус-сайӕн та артӕн бын фӕнык нӕ уыд йӕ адӕмӕн фыдбылыз ракӕныны охыл: тох самадта ирондзинады.ирон адӕмы ӕхсӕн рухстауӕг Колыты Аксойы ныхмӕ, Дзӕуджыхъӕуӕй горӕт куы сарӕзтой, уӕд ирӕтты сырдта Олгинскӕмӕ, сымах, дам, горӕты цӕрыны аккаг адӕм не стут. Стӕй та сын сӕ иу хай йӕ фӕдыл асайдта ӕцӕгӕлон бӕстӕ Туркмӕ, уыдонимӕ фыццаг ирон поэт Мамсыраты Темырболат дӕр. Ныры дуджы нӕ сагъӕс, нӕ катай ссис нӕ мадӕлон ӕв-заг. Ӕвзаг цӕуы мадӕй, мадӕлон дӕр ӕй уымӕн хонынц ирон адӕм. Ӕмӕ нӕм мадӕй нал цӕуы, сӕфгӕ дӕр уымӕн кӕны. Ирон сылгоймӕгтӕ сӕ цотмӕ иронау дзурын сӕ сӕрмӕ нал хӕссынц. Ахуыры, дам, ӕй бахъыгдардзӕн. Скъулбадӕг сӕ кӕ-нынц, ӕмӕ сын стыр ахуыргӕндтӕй нӕ, фӕлӕ наркотиктӕй уколтӕ кӕныны, хъылма дымыны «профессортӕй» агӕпп ла-сынц. Ӕвзагимӕ бӕт у адӕмы фарн, ӕнусты дӕргьы фӕлтӕртӕ абонмӕ кӕй ӕрхастой, ахӕм хӕзна, цӕсты гагуыйау хъахъ-хъӕнинаг хӕзна ӕмӕ йӕ нӕ сылгоймӕгты дзӕвгар хай йӕ къа-хы бырынкъӕй акъуыры. Йӕ бынат сафтид вӕййы ӕмӕ дзы ӕрбынат кӕны ӕнӕхъоладзинад, ничидзинад. Афтӕмӕй фӕлм бады нӕ адӕмы фидӕныл. Ирон сылгоймаджы дзыхӕй ирон ныхас йӕ хъӕбулмӕ куы нӕ цӕуа, уӕд скъолайы, ӕхсӕнады хъомыс бирӕ нӕ ахады. Нӕ сылгоймӕгтӕ хуыздӕрхъуаг сты цот кӕныны хъуыддад-жы дӕр. Иу, дыууӕ сывӕллонӕй фылдӕр сӕ никӕй уал хъӕуы. Сӕхицӕн зын нал кӕнынц. Уый хыгьд сӕ мӕхъӕлон-мӕ, гуырдзиагмӕ исчи чындзы куы ацӕуы, уӕд сӕ дӕсгӕйт-тӕй фылдӕртӕ бакӕнынц. Уымӕй сӕ йӕхи ирон ӕвзагыл нӕ бафтауынц, фӕлӕ ма сӕхӕдӕг дӕр сӕ мадӕлон ӕвзаг ферох кӕнынц. Дзуттӕгтӕ нын бафӕзминаг бирӕ цӕмӕйдӕрты сты. Уыдон-мӕ хӕрӕфырт цыфӕнды нацийӕ дӕр куы райгуыры, уӕд уый дӕр сӕхиуыл нымайынц, дзуттаг ӕй хонынц. Афтӕмӕй иуӕй фылдӕр кӕнынц, иннӕмӕй иннӕ адӕмты тугӕй фидардӕр кӕ-нынц сӕ наци. Махмӕ та ирон чызг ӕндӕр искӕмӕ чындзы куы ацӕуы, уӕд ын йӕхиуыл дӕр дӕ къух ауигъ. Иннӕ бӕл-лӕх та — лӕппутӕй ӕндӕр адӕмыхаттӕй ус чи ракуры, уы-донӕн дӕр сӕ цот сӕ мады фӕдыл ацӕуынц, сӕ ирондзинад фесафынц. Ӕмӕ нӕ наци бонӕй-бонмӕ кайы, къаддӕр кӕны. Уарз дӕ бӕстӕ, зон дӕ хъӕстӕ, - сиды нӕм ирон ӕмбисонд, фӕлӕ йӕ ницӕмӕ дарӕм. Нӕ бӕстӕ, нӕ хъӕстӕйы, куыд ӕм-бӕлы, афтӕ уарзгӕ дӕр нал кӕнӕм ӕмӕ зонгӕ дӕр. Нывыл ницы аразӕм, иубононтӕ систӕм, нӕ фидӕныл, нӕ кӕстӕрты хъомыладыл арф хъуыды кӕнын нал зонӕм, куыдфӕндыйы зӕрдӕйыуаг нӕ къуыдилыйау хӕры, нӕ уӕнггы пъӕззыйау ныббадт. Абон цы ацӕрон, уый — мӕхи, цас фылдӕр фӕфос кӕнон, куыдӕй, ууыл нӕ ахъуыды кӕнгӕйӕ, уый сси бирӕты царды нысан. Ӕмӕ сӕрмӕ нӕхӕссинаг хъуыддӕгтыл ныллӕууыдыс-ты. Уый бырынцъаг фӕндаг у, хорзмӕ нӕ кӕны, йӕ рӕзтӕ ӕхгӕд сты, йӕ кӕрон бӕллӕх у. Ферох сӕ ис: искӕй исбонӕй исбон нӕй, тӕригьӕд нӕ тайы, стӕй ирон ӕмбисонд та: хор-зӕн бын ма скӕн, ӕвзӕрӕн бын ма ныууадз. Ӕмӕ ахӕмтӕн сӕ фылдӕрӕн сӕ цот ӕвзӕртӕ — бынхортӕ систы. Мах дӕр, абоны ирӕттӕ, нӕ фыдӕлты раз ӕвзӕрты уаджы стӕм, бынтӕн, хорзӕн нын цы ныууагътой, уыдон бахъахъхъӕ-ныныл нӕхи нӕ риссын кӕнӕм. Уыдонӕн сӕ ахъаззагдӕр, сӕ астӕуыстӕг та у ирон-алайнаг ӕвзаг. Ууыл лӕууынц, уый сӕ хъахъхъӕны, сӕ фидӕнаразӕг у. Аланты ӕвзаг ирайнаг ӕвзӕгты къордӕй кӕй у, алантӕ скифты ӕмӕ сӕрмӕтты фӕстагӕттӕ кӕй сты, уый ахуыргӕнд-тӕн дызӕрдыггаг рагӕй нал у. Уӕдӕ ӕнӕхъӕн Кавказы алан-тӕм ирӕттӕй ӕввахсдӕр кӕй ничи ис: ӕвзагӕй, ӕгьдауӕй ӕмӕ культурӕйӕ дӕр, уый дӕр раджы сбӕрӕг кодтой ӕмӕ загътой: «Алантӕ сты ирӕтты фыдӕлтӕ!» Алантӕ та сӕ хуыдтой иннӕ адӕмтӕ, абон дӕр ма нӕм сомих дзурынц уыцы номӕй. Иннӕ адӕмтӕ ирӕтты алантӕ кӕй хуыдтой, уыцы ӕцӕгдзинад ӕв-дисы нӕ адӕмон сфӕлдыстад. Уым ирон адӕймаг уӕйгуытӕм кӕнӕ ӕндӕр адӕммӕ ӕнӕнхъӕлӕджы куы бахауы ӕмӕ куы бамбӕхсы, уӕд йӕ фыдгӕнӕг фысым фӕзӕгьы. «Аллон-билло-ны тӕф мыл кӕлы». Ома, алантӕй-аллонтӕй чидӕр нӕ хӕдза-ры ис, кӕнӕ уыд, зӕгьгӕ. Алантӕ нӕ азнымады фыццӕгӕм ӕнусӕй фӕстӕмӕ цар-дысты Цӕгат Кавказы стыр тъӕпӕнты. Уалӕ Тебердайӕ рай-дай ӕмӕ Грозна- Аргуны фале Дагестаны арӕнмӕ бахӕццӕ у. Донӕй райдай ӕмӕ Мцхетамӕ ахиз. Абон уыцы зӕххытыл бирӕ ӕндӕр адӕмтӕ цӕрынц, сӕ байзӕддаг — ирон адӕммӕ ма дзы цы чысыл зӕххы гӕппӕл хауы, уый дӕр нын дзырддаг сси. Уымӕн ӕмӕ нӕхӕдӕг нӕхионӕй нӕхи зӕгьынхъом дӕр нал стӕм. Ссӕдзӕм ӕнусы райдайӕны номдзыд Темырханты Вано (Сослан) хуымӕтӕджы нӕ фыста: «Мах куы зониккам, нӕ фыдӕл-тӕ чи уыдысты ӕмӕ сӕ къухӕй цы нӕртон хъуыддӕгтӕ цыди, уый, уӕд хъал уаиккам нӕ ирон номӕй ӕмӕ нӕ сӕр ӕгадмӕ нӕ уадзиккам». Фӕлӕ нӕм ацы арф мидисджын сидт дӕр нӕ бахъардта: нӕхи хуыздӕр базонын ӕмӕ нӕ фыдӕлты аккагӕй нӕхи ӕвдисыны ныфс нӕм нӕма ис. Былысчъил сын кӕнӕм се ‘взагыл, сӕ фарны хъуыддӕгтӕ ӕмӕ ӕгъдӕуттыл. Гадзрахатӕй сыл цӕуӕм, къӕбӕрыл сын ивӕм сӕ намыс, сӕ историон фӕд. Уӕд цӕмӕн? Кӕд, мыййаг, аланты тугӕй ницыуал баззад нӕ уӕнгты, бай-сысти сӕ фидар удыхъӕд нӕ зӕрдӕты, нӕ зонды ӕмӕ цирчы ӕрмахуыр фӕллад стайау ӕнахуыр коммӕгӕс систӕм. Разы стӕм алцӕуыл дӕр, ӕрмӕст нын нӕ разыдзинадӕн, уӕнгмард-дзинадӕн, куыдфӕндыйы зӕрдӕйыуагӕн, кӕй пайдайӕн сты, уый цирчы зӕронд ӕмӕ фӕллад домбайӕн, хъазӕн хъул дзы чи скодта, уый йӕ дзыхы сӕкӕры къӕртт куыд баппары, афтӕ исты сайӕн раппарӕд. Ӕмӕ ныл уӕд худинаджы гакк нӕ бады, нӕ быныхъӕр нӕ райхъуысдзӕн? Кӕмӕндӕрты та нӕ исто-ри — хӕлӕттаг. Ома, абон аланты зӕххытыл чи цӕры, уыцы адӕмтӕн. Цалдӕр азы размӕ мӕхъӕлы хӕхбӕсты кодтой археологов куыстытӕ. Уый фӕдыл журнал «Наука и жизнь» 2008 азы йӕ дыккӕгӕм номыры ныммыхуыр кодта егьау ӕрмӕг «Скифы на Кавказе», ӕмӕ йӕ сӕйрагдӕр хатдзӕг уыд ахӕм: «В Цеча-Ахке искали вайнахские захоронения, а нашли аланские». Куыд рабӕрӕг, афтӕмӕй мӕхъӕл быдыры нӕ, фӕлӕ хӕхты дӕр цӕрынц нӕ фыдӕлты зӕххыл. 1998 азыМӕскуыйы уагъд «Энциклопедион дзырдуат»-ы амынд цӕуы вайнахтӕ Кавказы кӕй фӕзындысты 7 ӕнусы, кӕсӕг та сӕ абоны зӕххыл — аланты зӕххыл ӕрцардысты 13-15 ӕнусты. Уый размӕ цардысты Сау ӕмӕ Азовы денджызты былгӕрӕтты. Уый тыххӕй мӕнӕ куыд фыссы ахуыргонд В.П. Пожидӕв йӕ цыбыр историон-этногра-фион очерк «Горцы Северного Кавказа»-йы (рацыд Мӕскуыйы 1926 азы): «С незапамятных времен это племя (кабардинцы) обитало в углу Черным и Азовскими морями и было известно у древних греков, которые жили рядом с ними на берегу Черного моря, под именем керкетав и зюхов». Ӕртындӕсӕм ӕнусы Аланты паддзахад синтой Тимуры-Тамерланы лӕджыфыдхор ӕрдонгтимӕ хӕстыты Цӕгат Кавказы иунӕгӕй куы аззад, уӕд ыл ӕппынфӕстаг фӕтых сты, ӕмӕ йын йӕ адӕмы знаг бындзагъд фӕкодта, йӕ быдыртӕ Архызӕй Аргунмӕ сафтид сты. «После них (алан) расселились на своих местах ингуши, чеченцы и кабардинцы-черкесы. Позднее всех из горцев пришли на Кавказ татарские племена — кумыки, карачӕвцы-балкарцы — всего каких-нибудь 400-500 лет тому назад» — фыссы ахуыргонд. Абоны балхъары ӕмӕ хъӕрӕсейы зӕххыл алантӕ-ирӕттӕ кӕй цардысты, уый бӕрӕг у Максим Ковалевский ӕмӕ Всеволод Миллеры иртасӕн куыстытӕй дӕр. В. Миллер йӕ наукой куыст «Сообщение о поездке в горские общества Кабарды и в Осетию летом 1883 года»-йы биноныгӕй фыссы, Балхъары ӕмӕ Хъӕрӕсейы зӕххытыл йӕ абоны цӕрджытӕ алантимӕ куыд схӕццӕ сты, уый. Балхъары, дам, уыцы уавӕр цыд ху-рыскӕсӕнӕй хурныгуылӕнмӕ, Урухӕй Эльбрусы хохы рӕ-бынтӕм. Черекы, Чегемы ӕмӕ Баксаны кӕмттӕм ӕрцӕуӕг тюркаг адӕм бирӕгӕйттӕй куыд лыгьдысты ӕмӕ амы цӕрӕг аланты куыд къуындӕг кодтой. Ном балкар дӕр, дам, бар+кар сӕ ӕвзагыл амоны: иди и оставайся. Ӕмӕ Асыйы фӕзындысты Черекы балхъайраг ӕхсӕнад, стӕй Чегемы ӕмӕ Баксаны Урус-биевтӕ. Афтӕ сабыргай ацы кӕмтты ирон цӕрджытӕй иутӕ абоны Ирыстонмӕ лидзӕг фесты, уӕлдайдӕр та Дыгургоммӕ, иннӕтӕ та се ‘взаг ӕмӕ дин фесӕфтой. Фӕлӕ сӕ фӕд, сӕ ирон-алайнаг ӕвзаг баззад амы бынӕтты ӕмӕ цӕугӕдӕтты нӕмттыл. Приведем несколько из этих названий, - фыссы В. Миллер. — По-осетински река назывӕтся «дон» - это слово в форме «дан» является во второй части названия многих рек; в Балкарском ущелье: Курандан (по-дигорски кройнӕ дон — мельничная река); в Чегемском ущелье: Сагдан (по-осетински сӕгь дон — козья река); Саудан (по осетински сау дон — черная река, родник). Осетинское название для ущелья «ком» в форме «кам» сохранилось во многих местах: Саукам (осет. сау ком — черное ущелье) в Балкаре и Чегеме; Асиакам (осет. Асиаг ком — Балкарское ущелье). В названиях перевалов сохранилось осетинское название «ӕвцӕг» в форме «вчик» или «вцек»: Стуливцек (осет. стур ӕвцӕг — большой перевал в Балкарском ущелье, Саувчик (осет. сау ӕвцӕг — черный перевал), Джуарвчик (осет. дзуар ӕвцӕг — крестовый перевал) в Чегемском ущелье. Некоторые пещеры сохранили осетинское название «лагат», гроты в скалах называются у горцев — татар осетинским именем «дор-бун» (дор — камень, бун — под, низ); осетинское слово «бууат» (место) звучит в некоторых названиях местностей в Чегемском и Баксанском ущельях: дгъа-бууат, шам-бууат и др.» Амы уӕды цӕрджыты тыххӕй та фыссы афтӕ: «Целый ряд данных указывӕт на то, что горцы-татары представляют племя, смешавшиеся из прищельцев татар и туземцев, которыми, по всей вероятности, были осетины. Среди горцев встречаются два типа, резко отличающиеся друг от друга: один, напоминающий монгольский, хотя и со значительно сглаженными чертами этого типа: торчащие уши, узкие глаза, выдающиеся скулы, скудная растительность на подбородках; другой тип — арийский, сильно напоминающий тип дигорцев-осетин: правильные черты лица, кавказские носы, густые бороды, карие, нередко серые и голубые, интеллигентные глаза и т.д. Ӕппӕт ацы бӕрӕггӕнӕнтӕ ноджы уырнинагдӕр кӕнынц ацы кӕмтты, кавказы археологийы институты археологтӕ абон цы археологон куыстытӕ кӕнынц, уыдоны хатдзӕгтӕ. Ацы кӕмтты горӕт Прохладныйӕ Азаумӕ арӕзт цӕуы машинӕфӕн-даг ӕмӕ дзы рагацау кӕнынц археологион куыстытӕ. Цытӕ уал дзы ракъахтой, уыдоны тыххӕй экспедицийы хицау, археологион иртасӕнты центр «Наследие Кубани»-йы директор Евгений Нарожный 2009 азы газет «Аргументы и факты»-йы журналисты фарстӕн ахӕм дзуапп радта: «Найденная керамика, ножи, наконечники для стрел, пряслица, проколки для одежды рассказывают о мирных контактах местных жителей-горцев с воинственными скифами-кочевниками». Ай-гьай, ам дӕр скифтау арийаг адӕм, хион адӕм царди. Ацы фӕндаджы арӕзтады ма археологтӕн ракъахинаг ис нӕ фыдӕлты ссӕдз обауӕй фылдӕр. Уыдоны цы разындзӕн, уый уыдзӕн тынг цымыдисаг. Хъӕрӕсейы тыххӕй та мӕ цыбырӕй уый зӕгьын фӕнды ӕмӕ ам Архызы — Ӕрвхуызы комы сты дӕсӕм ӕнусӕй раз-дӕры амад алайнаг аргьуантӕ. Хъӕрӕсейӕгтӕ ма абон дӕр кӕрӕдзимӕ дзурынц: «Ей, алан». Алан уӕвын сӕм ахӕм кад-джынӕй баззад. Тимуры фӕстӕ ма ирӕттӕй быдырты цы муртӕ аззад, уыдоны дӕр ардӕм ӕрбалидзӕг кӕсӕг хъыгдардтой, цӕрын сӕ нӕ уагьтой сӕ фыдӕлты зӕххытыл, сӕ фос, мулк сын истой, мардтой сӕ, ӕмӕ сӕ фылдӕр сӕ сӕртӕ ӕфснайдтой хӕхбӕсты, иннӕтӕ пысылмон дин райстой ӕмӕ скӕсгӕттӕ сты. Хӕхбӕсты цы ирӕттӕ ӕрцард, уыдоны тыххӕй В.П. Пожидӕв фыссы: «От постоянного недоедания и связанных с ним эпидемий когда-то сильный и многочисленный осетинский на род начинӕт вымирать медленно, но безостановочно. К приходу русских от северных осетин, которые за 500 лет перед этим насчитывалось не менее 300000 человек, теперь осталось не более 30-40 тысяч человек. Когда-то грузинский царь Георгий III попросил у своего родича, осетинского царя Даргулеля военной помощи, тот в одну неделю собрал (по грузинским летописям) 40000 отборных воинов и послал их своему грузинскому родичу». Гъе ахӕм у историон ӕцӕгдзинад, ӕмӕ искуы-иу ӕнӕмбар-гӕ адӕймаг йӕхимӕ ныхас куы райсы, суанг телеуынынады ӕмӕ радиойы дӕр ӕмӕ ӕнӕбындурӕй куы фӕдзуры, ам, ома, Ирыстоны зӕххыл, ногъай ӕмӕ кӕсӕг цардысты, зӕгъгӕ, уӕд ӕм куыд нӕ смӕсты уыдзынӕ. Ис, быдыры хъӕуты зӕххыты хӕйтты, «Кӕсӕджы уӕлмӕрдтӕ» кӕй хонынц, ахӕмтӕ. Уыдон фӕзындысты кӕсӕг, Тъӕпӕн Ирыстонӕй ирӕтты куы фӕсыр-дтой, хӕхбӕстӕй сӕ быдырмӕ ракӕсын куы нӕ уагътой, хъа-лон сыл куы ӕвӕрдтой, уӕд. Уӕд сын Иры дзыхъ та уӕтӕртӕн уыд, ӕмӕ дзы сӕ фосимӕ сӕ фыййӕутгӕ, хъомгӕстӕ цардысты, мардысты. Ӕмӕ сӕ ӕххуырстыты мӕрдтӕ Кӕсӕгмӕ нӕ ластой, ам сӕ ныгӕдтой. Уӕдӕ ногьай та Астӕуккаг Азийы цӕрӕг адӕм уыдысты, Кавказмӕ дзы хӕрз чысыл ӕрбалыгьд. Уырыс Цӕгат Кавказы куы ӕрфидар сты, уӕд кӕсӕгмӕ бар-тхъирӕн кодтой, цӕмӕй ирӕтты мауал хъыгдарой. Ирӕттӕн та бар радтой быдырмӕ ралидзынӕн. Уый фӕдыл В.П. Пожидӕв фыссы: «Не сдерживӕмые никакими запретами они, как через открытую плотину, хлынули на плоскость, на свои давно покинутые займища, и быстро заселили пространство, лежащее перед их ущельями, образовав так назывӕмую Плоскостную Осетию». Ӕмӕ ма... «благодаря природным дарованиям и своей сметливости, они быстро опередили своих более косных соседей, а в том числе и своих прежних опекунов-кабардинцев». Ацы историон хабӕрттӕ зонын ӕнӕмӕнг хъӕуы, ӕмӕ дын уӕд дзӕгъӕлдзурӕджы ных ӕнцонӕй бакъуырӕн уыдзӕн. Стӕй нӕхионӕй нӕхи дзурын дӕр. Мах абон никӕй зӕххытӕм ныхилӕм, цы быдырты, хӕхты цӕрӕм Цӕгаты уа, Хуссары, уыдон нӕ фаг сты, тыхсӕм нӕ адӕмы нымӕц фылдӕр кӕй нӕ кӕны, ууыл, стӕй Арвыком иры зӕхх кӕй у, уый дӕр сусӕг никӕмӕй у. Ирыстоны зӕхх О. Бальзачы Шагрен уӕлдзармӕй уӕлдай нӕу. Ӕцӕг уый йӕ хицауы цардмондагӕй ӕмпылд, Ирыстоны зӕхх та - нӕхи фыдӕй. Хуссары Ленингоры районмӕ сӕ хицауад зулцӕстӕй кӕй кастысты, фӕндӕгтӕ ӕмӕ дзы царды уавӕрты кӕй нӕ арӕзтой, ирондзинадыл дзы кӕй нӕ куыстой, уый аххосӕй йӕ адӕм фӕйнӕрдӕм фӕлыгьдысты. Ӕмӕ абон йӕ цӕрджыты фылдӕр хай сты гуырдзы. Арвыком ӕмӕ Хъуд — Иры бӕстӕ кӕй уыдысты, уый Уӕрӕ-сейӕн равдисын нӕ сарӕхстыстӕм, фаг ыл нӕ бакуыстам, чи дзы цард, уыдонмӕ ӕмбӕлгӕ ӕргом здӕхт нӕ цыд, ӕмӕ фӕ-лыгьдысты сӕ фыдӕлты уӕзӕгӕй. Ныр ма ацу ӕмӕ дам, кур, нӕ къухӕй куы фӕхаудтой, ирон цӕрӕг дзы куы нал ис, уӕд. Абон Мӕздӕджы районы ӕмӕ Черменыхъӕуы ирӕй цӕцӕн ӕмӕ мӕхъӕл фӕфылдӕр сты. Амы цӕрджытӕ лидзынц горӕт Дзӕуджыхъӕумӕ. Афтӕ куы ахӕсса, уӕд та тагьд уыдонӕй дӕр ӕнӕхай фӕуыдзыстӕм. Нӕ сӕйрагдӕр сагьӕс та у нӕ адӕмы нымӕц. Мах абон зӕх-хъуаг не стӕм. Стӕм адӕм хъуаг. Адӕм куы уа, уӕд сӕхицӕн цӕрӕн бынат ссардзысты, Ирыстоны арӕнтыл фӕйнӕрдӕм ахӕцдзысты. Абон цӕцӕн, мӕхъӕл ӕмӕ Дагестаны адӕмтӕ куыд кӕнынц, афтӕ. Цӕрынмӕ лидзынц Мӕздӕджы районмӕ, Стъараполы ӕмӕ Краснодары крайтӕм, Ростовы, Волгограды облӕсттӕм ӕмӕ Уӕрӕсейы ӕндӕр рӕттӕм. Ӕрмӕст цӕцӕнӕй фӕсарӕйнаг бӕстӕты цӕры милуанӕй фылдӕр. Ӕмӕ ацы адӕмтӕ искуы цӕргӕйӕ дӕр ирӕттау се ‘взаг, се ‘гьдӕуттӕ, сӕ фыдӕлты цардуаг нӕ сафынц. Мах дӕр, бирӕ куы кӕниккам, уӕд нын зӕхх дӕр уаид ӕмӕ зӕрдӕдаргӕ фидӕн дӕр. Уый тыххӕй та нӕ фыдӕлты фӕд-зӕхст: авдӕн — авдӕн ӕххӕст кӕнын хъӕуы. Махмӕ та ӕртӕ чи ныййары, уый ӕгӕр фӕвӕййы. Фылдӕр та-иу кӕнӕ — ды-ууӕ. Уыдонӕн дӕр сӕ зынгӕ хайӕ рауайы наркомантӕ, расыг-гӕнджытӕ ӕмӕ ӕдзот фӕвӕййынц, кӕнӕ ус нал ракурынц. Афтӕмӕй ӕхсыйы нӕ наци, сысы йӕ цардхъомдзинад. Зӕрдӕ хъӕдгом кӕны Зӕрдӕ рисӕй куы нынкъуысы, уӕд, дам, куырм цӕстӕй дӕр цӕссыг ӕркӕлы. Зӕрдӕ та уыцы рисӕй хъӕдгом кӕны. Хъӕдгом сты, нӕ ирон адӕмы фидӕныл ма арф чи хъуыды кӕны ӕмӕ йыл кӕй уд риссы, уыдоны зӕрдӕтӕ. Нӕ уавӕрыл ма суанг ЮНЕСКО дӕр сагъӕс кӕны: ирон ӕвзаг банымадта, фесӕфынӕй тӕссаг кӕмӕн у, уыцы ӕвзӕггимӕ ӕмӕ архайы, цӕмӕй ма фесӕфа, ууыл: хъуыддагӕй ӕххуыс кӕны, сиды нӕм уӕхи ӕрӕмбарут, зӕгьгӕ. Ӕмӕ ам, Ирыстоны, нӕ ахуыргӕндтӕ, разамонӕг оргӕнты кусджытӕ ӕмбырдтӕ аразынц: ирон ӕвзаджы хъысмӕтыл хъӕддых ӕмӕ разӕнгардӕй даргь ӕмӕ уӕрӕх ныхас кӕнынц уырыссагау. Газетты мыхуырӕй цӕуынц егьау уацтӕ уырыссагау. О, уырыссагау! Уымӕн ӕмӕ сӕ зондджын ӕмӕ куырыхон хъуыдытӕ сӕ мадӕлон ӕвзагыл зӕгьын нӕ фӕразынц. Афтӕмӕй йын йӕ хъысмӕт лыг кӕнынц! Аллайаг ӕмӕ кӕуинаг! Бирӕгъы, дам, мӕрдгӕс баурӕдтой. Уый ирон ӕвзагӕн сусӕг-ӕргом, зонгӕ-нӕ зонгӕ, ӕмбаргӕ-ӕнӕмбаргӕ сӕ архайд ӕмӕ цардыуагӕй йӕ къубалыл чи хӕцы ӕмӕ йӕ хуыдуг чи кӕны, сӕхӕдӕг уыдонӕй куы сты. Уӕд ын йӕ хъысмӕт уыдоны бар чи бакодта, ӕмӕ йӕ куыд ӕмӕ кӕцырдӕм хъуамӕ алыг кӕной? Нӕ телеуынынады алы каналтӕ дӕр уырыссагау тынг сагьӕс кӕнынц ирон ӕвзаджы хъысмӕтыл, нӕ ирон ӕгьдӕутты уавӕрыл. Ӕвзаг ӕмӕ ӕгьдӕуттӕ дӕр сты ирон адӕмы, ӕмӕ сын сӕ ахсджиаг фарстатӕ иннӕ адӕмты рӕгъмӕ цӕмӕн хӕссут? Цӕмӕн сӕ хъӕуынц? Ирон уӕвгӕйӕ, иронау чи нал дзуры, уыдоны дӕр нал хъӕуынц. Искуыдӕр ма бинонты лыггӕнинаг фарстатӕ сыхбӕстӕм, хъӕубӕстӕм хӕсгӕ уыдысты. Ирон ӕвзаджыхъысмӕт, ӕгъдӕуттыаивдзинадис, иронау мачидзуры, уыдоны къухты. Ӕмӕ уыдоны базмӕлын хъӕуы, ЮНЕСКО-йы, стӕй ӕндӕр ӕххуыстӕ, фӕрӕзтӕ дӕр, зӕрдӕйӕ йыл чи риссы.хъуыддаг чи сараздзӕн.уыдонӕн хъуамӕ кӕниккой. Ӕндӕр ирон ӕмбисондау: куыдзы гуыбыны — хъуыррытт. Телеуынынады дӕр фарстайыл биноныг нӕ ахъуыды кӕнынц ӕмӕ ныхас раст фӕндагыл нӕ саразынц. Абоны онг нӕма равзӕрстой, ЮНЕСКО ирон ӕвзаг сӕфтыл банымадта, ӕви йӕ, фесӕфынӕй тӕссаг кӕмӕн у, уыдоны номхыгьдмӕ бахаста. Ӕмӕ тутиау алы каналтыл фӕлхат кӕнынц: «ЮНЕСКО ирон ӕвзаг сӕфтыл банымадта». Тобӕ, тобӕ! Хуыцау бахизӕд! Нырма ирон адӕм иронау, дыгуронау, къуыдайрагау, чысайнагау дзурынц. Газеттӕ, журналтӕ, ахуыргӕнӕн ӕмӕ ӕндӕр чингуытӕ нӕм иронау цӕуы, скъолайы, уӕлдӕр ахуыргӕнӕндӕтты йӕ ахуыр кӕнынц. Ӕмӕ цӕмӕй йӕ уавӕр фӕхуыздӕр уа, ууыл кусын хъӕуы ӕппӕт хъарутӕ ӕмӕ фӕрӕзтӕй. Хъарӕг ыл кӕнын ныууадзӕм. 2011 аз «Рӕстдзинад»-ы мыхуыргонд ӕрцыд Ирыстоны адӕммӕ, ирон ныййарджытӕм, Дзӕуджыхъӕуы 42-ӕм скъолайы разамонӕг ӕмӕ ахуыргӕнджыты сидт ирон ӕвзаджы хъысмӕты фӕдыл. Уыдон фӕдис хъӕр кӕнгӕ фыссынц: «Ивгъуыд аз нӕ телеуынынадӕй дзырдтой ӕнахуыр ныхӕстӕ, зӕгъгӕ, дам, ЮНЕСКО-йы бӕрӕггӕнӕнтӕм гӕсгӕ, ирон ӕвзаг хауы, чи сӕфы, уыдонмӕ. Уыйтакуыд?! Ирыстонис, нациис, иронӕвзаг ис, уӕд хъуамӕ куыд фесӕфа?! Ӕви ирон ныййарджытӕн цы сывӕллӕттӕ гуыры, уыдон ирӕттӕ не сты ӕмӕ ирон ӕвзагыл нал дзурдзысты?! Мах, скъолайы кусгӕйӕ, ахуыргӕнджытӕ уӕвгӕйӕ, ӕмбарӕм: уыцы ныхӕсты, хъыгагӕн, кӕй ис рӕстдзинад» Ӕмӕ йын йӕ аххосӕгтӕ ӕргом кӕнынц. Фӕлӕ сидты фӕдыл газетмӕ иу ӕрмӕг дӕр не ‘рбацыд, раст ӕй цыма Ахуырады ӕмӕ наукӕйы министрады, горӕтты ӕмӕ районты ахуыры хайӕдты, ирон ӕвзаг ӕмӕ литературӕйы ахуыргӕнджытӕй ничи бакаст, уыйау. Кӕлӕнгонды хуызӕн стӕм, цы нӕ хъӕуы, уый дӕр нал хатӕм. Куыдфӕндыйы зӕрдӕйыуаг нӕ хӕры къуыдилыйау. Ӕнӕ уый дӕр куыдфӕндыйы зӕрдӕйыуаг рак-къуыдилы хонынц. Ӕндӕр ацы сидт йӕ фӕдыл хъуыдытӕ куыд нӕ расайдта, йӕ фарсмӕ куыд ничи балӕууыд. Кӕсӕгты ӕхсӕн иу мыггаг ис, ӕмӕ йӕ лӕппынтыл хӕрынӕй нӕ ауӕрды. Ирӕггӕ йӕ хонынц хихор кӕсаг. Уырыссӕгтӕ та — щука. Мах, ирон адӕм, дӕр хихортӕ стӕм, ӕрмӕст ацы кӕсагау нӕ цотӕн сӕхи нӕ хӕрӕм, фӕлӕ сӕ фидӕн. Абоны куыдфӕндыйы зӕрдӕйыуаг афтӕ куы ахӕсса, ӕмӕ мах куы нал уӕм, уӕд нӕ фӕстагӕттӕн, чи сты, кӕмӕй, кӕцӕй сты, уый равдисын сӕ фадат нал амондзӕн. Уымӕн ӕмӕ иронау дзурын, кӕсын, фыссын нӕ зондзысты. Раст венгриаг ястау. Ӕмӕ сын азимаг, ӕлгьыстаг фӕуыдзыстӕм. Уыдонӕн сӕ фыдӕлтыл сӕ зӕрдӕ куыд худы, афтӕ. Уӕд та ацы хъуыддаджы нӕ сыхӕггы уӕддӕр куы бафӕзмиккам. Уыдонау фидар куы фӕлӕууикам. Махӕн уӕлӕ англисаг къарол Артур дӕр ничи у. Уый у, стыр ӕмӕ фидар паддзахад кӕмӕн сарӕзта, уыдоны. Ничи нын сты, европӕйаг хъӕздыг паддзахӕдты цӕргӕйӕ йӕ мадӕлон-скифаг, сӕрмӕтаг, алайнаг ӕвзаг чи ферох кодта, уыдон дӕр. Махӕн хъуамӕ зӕдау табуйаг уой, синтой Тимуры фыдгӕнды фӕстӕ ма хӕхты цъассыты фыдцарды уавӕрты нӕ ариаг-алайнаг-ирон рӕсугьд ӕмӕ фӕрӕзджын ӕвзаг, Нарты кадджытӕ, Даредзанты таурӕгътӕ, Царциаты диссӕггӕ, алӕмӕты аргьӕутгӕ, цардзонӕн ӕмӕ дунеӕмбарӕн ӕмбисӕндтӕ фидӕны фӕлтӕртӕн чи бахъахъхъӕдта ӕмӕ сӕ мах онг радӕттын чи базыдта, уыцы хистӕр фӕлтӕртӕ. Уыдоны фарны раз стыр хӕс ӕвӕрд ис махыл: уыдоны сӕр хъуыды кӕнгӕйӕ, мах дӕр хъӕуы ахӕм лӕгдзинад ӕмӕ фидар зондахаст равдисын, хӕзнайау нӕм цыдӕриддӕр ралӕвӕрдтой, уый, нӕ фӕстӕ цы фӕлтӕртӕ цӕуы, уыдонмӕ адӕттын. Кӕддӕр журнал «Знание — сила»-йыбакастӕниуахуыргонды уац. Уый куыд фыста, афтӕмӕй азербайджайнӕгтӕ дӕр ирайнаг адӕм уыдысты, фӕлӕ семӕ тюркаг адӕм ӕрцардысты, ӕмӕ, уыдоны уӕрдоны бадгӕйӕ, сӕ зарӕг кодтой, сӕхи та рох кодтой. Ӕмӕ, дам, ӕрцыд ахӕм рӕстӕг, хистӕртӕ ӕмӕ цоты цот кӕрӕдзи куы нал ӕмбӕрстой: хистӕртӕ сӕ фыдӕлты ӕвзаг — ирайнаг ӕвзагыл дзырдтой, цоты цот та — ӕрбайсгӕ тюркаг ӕвзагыл. Ӕмӕ сӕ цы рауад, уый абон нӕхи цӕстӕй уынӕм. Уымӕ цӕуӕм, уымӕ тырнӕм мах дӕр. Абон горӕтты цӕрӕг ирӕтты кӕстӕртӕй бирӕтӕн иронау иу хъуыдыйад зӕгьын сӕ бон нӕу. Ӕмӕ хистӕртӕ семӕ ныхас кӕнынц цъӕррӕмыхст уырыссаг ӕвзагыл. Зӕрдӕ риссы, зӕрдӕ хъӕдгом кӕны уыцы уавӕрӕй. Ӕвзаг зонын хорз у. Нӕ фыдӕлтӕ куы дзырдтой: «Адӕймаг цал ӕвзаджы зоны, уал лӕджы у». Фӕлӕ, фыццаджыдӕр, йӕхи ӕвзаг хъуамӕ зона, йӕ фыдӕлты раз ыл уыцы хӕс ӕвӕрд ис. Уыдоны фарнӕй фӕрнджын уӕд кӕны. Дӕ мадӕлон ӕвзаг, дӕ фыдӕлты аив ӕмӕ рӕсугьд ӕгьдӕуттӕй дӕхи, дӕ кӕстӕрты куы фӕиппӕрд кӕнай, уӕд ды чи дӕ, чи сты дӕ кӕстӕртӕ? Ничи. Ничи дӕ банымайдзӕн йӕхионыл. Иунӕг та мӕгуыр ӕмӕ ӕдых у. Къӕбӕрыл, гуыбыныл ма ивӕм нӕ мадӕлон ӕвзаг, нӕ фыдӕлты фарн. Хӕдзӕрттӕ, заводтӕ, хи кусӕнуӕттӕ, галуантӕ ӕмӕ ӕндӕр ахӕм царды хъӕугӕ исбон, мулк ӕмӕ цӕрӕн фӕрӕзтӕ, титултӕ, хӕрзиуджытӕ абон нӕ къухтӕй куы ахауой, куы нал уой, уӕддӕр та сӕ адӕймаг йӕ зонд ӕмӕ хъаруйы фӕрцы ссардзӕн, сараздзӕн, скусын кӕндзӕн. Хуыцау бахизӕд, фӕлӕ, зӕгьӕм, ирон ӕвзаг нал ис, уӕд уымӕн ссарӕн, раздахӕн нал уыдзӕн. Историйы фӕлмы бын фӕуыдзӕн ӕвзаг ӕмӕ йыл минтай азты цы адӕм дзырдтой, уыдон дӕр. Стыр хӕс ӕвӕрд ис абоны ирӕттыл, ӕмӕ сӕм уыцы хӕсы раз бӕрнондзинадмӕ сиды ЮНЕСКО. Махӕн нӕ фӕсонӕрхӕджы дӕр нӕй, не ‘взаджы, не ‘гъдӕутты ӕмӕ нӕ царды фӕткы Ираны, Таджикистаны ӕмӕ иннӕ бӕстӕты ирайнаг адӕмты ахуыргӕндтӕ сӕхи историон фӕд кӕй уынынц уый. Алы дин дӕр йӕхи кӕнонтӕ кӕны: пысылмон дин сын се ‘взаджы бирӕ дзырдтӕ, сӕ фыдӕлты царды ӕгъдӕуттӕ ферох кӕнын кодта. Ӕмӕ сӕ махмӕ арынц. Ирон ӕвзаг куы нӕ уаид, уӕд ирон адӕмӕн Фӕскавказы паддзахад нӕ уаид, Цӕгат Кавказы та — республикӕ. Нӕ уаид Хуссары Президент, Цӕгаты — республикӕйы Сӕргьлӕууӕг, парламенттӕ, хицауӕдтӕ, министрадтӕ. Цӕгат Ирыстоны зӕхх ӕмӕ цӕрӕг адӕм Стьараполы крайы иу егъау районы бӕрц сты ӕмӕ мах дӕр район уаиккам. Ӕмӕ ууыл дӕр арф нӕ хъуыды кӕнынц, бынатмӕ чи бахауы, уыцы чиновниктӕ. Уыцы бӕрнон бынат ӕм цы адӕмы, ӕвзаджы фӕрцы ӕрхаудта, уыдонӕн фаг аргъ нӕ кӕны. Цы къалиуыл бады, уый лыг кӕны, зонгӕ-зонын. Раст цыма афтӕ хъуыды кӕны, мӕ фӕстӕ Ирыстоны кӕрдӕг дӕр мауал зайӕд. Ирон ӕвзаг сидзӕр сӕныччы уавӕры ис. Дзыгы-дзьпыгӕнджытӕ йыя бирӕ ис, гӕды узӕлдтытӕ йыл кӕнынц. Уый та хъӕуы мады ӕхсыр, цӕмӕй йе уӕнгты ахъара, ӕмӕ сӕ фӕйнӕрдӕм аиваза. Ӕхсырӕй та йӕ кӕнӕм ӕрмӕст хъуыртхъом. Афтӕмӕй йӕ къӕхтыл никуы слӕудзӕн, ӕмӕ уалдзыгон стурау хаудӕй хуысдзӕн. Цардӕй ист хъуыдӕ Зӕхх рӕсугьд у адӕмӕй. Адӕймаг та - йе ‘нкъарӕнтӕй, йӕ хорз хъуыддӕгтӕй, Зӕхх йӕ хуыз скалы, йӕ хъару равдисы сӕ удыхъӕд, сӕ бӕллицтӕ ӕмӕ тырнындзинӕдтӕм гӕсгӕ йыл цахӕм адӕм цӕрой уымӕ гӕсгӕ. Адӕймагӕн йӕ цӕстӕнгасыл, йӕ митыл, йӕ ахастдзинӕдтыл, йӕ цардыл бӕрӕг вӕййынц, йӕ зӕрдӕйы цахӕм ӕнкъарӕнтӕ ӕрцард, уыдон. Ӕнкъарӕн-тӕ! Сыгьдӕг уарзты ӕмӕ рӕстдзинады, рӕдау ӕмӕ цӕстуар-зоны. Ӕнкъарӕнтӕ! Фыдӕх ӕмӕ хӕрамдзинады, хӕлӕг ӕмӕ ӕдзӕстуарзоны. Чи сӕ фӕуӕлахиз адӕймаджы удыхъӕды, йӕ миддунейы? Фыдӕх ӕмӕ хӕрамдзинад сау хӕлуарӕгау тын банывӕндынц зӕрдӕйыл, пъӕзыйау ыл ныббадынц ӕмӕ йӕм нал фӕхъары адӕймаджы рис ӕмӕ ӕхцондзинад. Рӕ-сугьд ӕнкъарӕнтӕ рӕвдауынц адӕймагӕн йӕхи дӕр ӕмӕ йӕ алыварс адӕмы дӕр. *** Ныры фӕлдурӕджджын дуджы адӕм цагьды кӕнынц ӕр-дзон ӕмӕ фӕндаджы фыдбылызты, алы низтӕй, марынц кӕрӕдзи, сӕ къух исынц сӕхимӕ. Цард мӕрдтӕй сси хӕсты быдырау. Ӕмӕ адӕймаджы рис бирӕтӕм арф хъаргӕ дӕр нал кӕны. * * * - Раздӕр сылгоймаг йӕхи ахӕм уӕздан ӕмӕ аив дардта, раст цыма нӕлгоймагӕн ӕнӕсым ныхасӕй афтӕ дзырдта: кӕс мӕм, ӕмӕ дын мӕ рӕсугьддзинадӕй дӕ цӕстӕнгас рӕвдауон, кӕс мӕм, ӕмӕ дӕ ме ‘гъдауӕй цардыл ӕфтауон, кӕс мӕм, ӕмӕ дӕ мӕхиуыл дис кӕнын кӕнон, цӕмӕй тынгдӕр тырнай мӕн базонынмӕ, мӕн банкъарынмӕ. Ӕмӕ нӕлгоймӕгтӕ цыбӕл кодтой йӕ миддуне, йӕ удыхъӕды сусӕгдзинӕдтӕ, йӕ зонда-хаст, дунеӕмбарынад базонынмӕ, тырныдтой йӕм, ӕвзӕрстой йӕ, агуырдтой йӕ цардӕмбалӕн. Афтӕмӕй цот кодтой. Иу кӕнӕ дыгӕйттӕ нӕ, фӕлӕ суанг иу ӕмӕ ссӕдзгӕйттӕ дӕр. Ӕмӕ царды уӕзы уӕрдоныл иу ӕфсондзы бын иумӕ размӕ хӕцыдысты, уӕлдӕр къӕпхӕнмӕ йӕ ӕргьӕвтой. Ныр та... Бур-бурид рӕгьӕд кӕрдойау цӕттӕйӕ йӕхи ӕв-дисы. Бӕласы къалиуыл сӕлӕф кӕрдо цыма афтӕ фӕдзу-ры, лӕгьзтӕ кӕны: ӕртон мӕ, ахӕмц мӕ кӕн, ӕз дӕ дзыхы атайдзынӕн, адджын дон фестдзынӕн, науӕд мӕхӕдӕг хауын ӕмӕ мӕ тъӕпп зӕххыл фӕцӕудзӕн, счъизи уыдзынӕн, атъ-ӕпп кӕндзынӕн. Уыйау абоны сылгоймаг дӕр йӕхи ӕвдисы, йӕ митӕй, йӕ кондӕй йӕхи хъары: фен мӕ, цы дӕн, уымӕй иууылдӕр - дӕ разы, раст мадардау мӕм ӕмбӕхст ницыуал ис. Ӕрбакӕс-ма, ӕрбакӕс, дӕ цӕстӕнгас иуварс ма лас, ӕфсӕр-миаг мӕ ницыуал ис. Биноныг дӕр ма мӕ фен: мӕ уӕнгты конд, мӕ фыдты ӕвӕрд, мӕ фӕкъӕдзгӕнӕнтӕ, ме тӕрттӕ, мӕ нӕрдтӕ. Кӕд бахъазид дӕ зӕрдӕ, смондаг уаис. Айс мӕ, айс! Бакомӕд мӕ дӕ зӕрдӕ. Ӕз цӕттӕ дӕн! Ӕз рӕгьӕд дӕн, тонинаг дыргьау. Фӕлӕ зӕрдӕйыл не ‘мбӕлы, ӕнкъарӕнтӕ нӕ агайы. Ӕмӕ ӕнхъӕлмӕ кӕсгӕйӕ баззайы. ♦ ♦ ♦ Раздӕр-иу нӕлгоймаг, цалынмӕ йӕ цот конд фесты, уӕдмӕ йӕ дзыхмӕ карз нозт нӕ хаста. Ныр та ма дзы ӕвзонгӕй дӕр фӕхъӕстӕ вӕййы, ӕмӕ сӕ цот фӕлвых дӕр уымӕн сты. * * * Раздӕр адӕм сӕхиуыл хӕцын фӕрӕзтой ӕмӕ кӕрӕдзийӕн быхстой. Ныр уый хорзыл нымад нал у, ӕмӕ кӕрӕдзийӕн нал быхсынц, ӕмӕ сӕ цард дӕр нал цӕуы. * * * Раздӕр сылгйомаг йӕхицӕн кад кӕнын зыдта, ӕмӕ дзы нӕлгоймаг ӕфсӕрмы кодта. Ныр та йӕ загъд, йӕ хъӕлӕба йӕ разӕй цӕуы, ӕмӕ дзы нӕлгоймаг йӕхи хизы. ♦ ♦♦ Раздӕр нӕ нӕлгоймӕгтӕ дам-думтӕ сӕ сӕрмӕ нӕ хастой. Ныр та сын дзы бафсис нӕй. *** Раздӕр нӕ сылгоймӕгтӕ сӕ рӕсугьд былтӕ сӕрбӕтгӕны бын кӕй ӕмбӕхстой, уый нӕм хорз нӕ каст, ныр та ма сӕ ӕмбӕхсинӕгтӕ дӕр февдис-февдис кӕй кӕнынц, уымӕй зӕр-дӕхӕлд кӕнӕм. * * * Раздӕр адӕмӕн зӕхх уыд сӕ дарӕг, ныр та — хӕдзӕртгӕ аразынӕн. * * * Раздӕр адӕм кӕрӕдзийы хъӕр ӕмбӕрстой, ныр та кӕрӕд-зимӕ топпы кӕсӕнӕй кӕсынц. * * * Раздӕр зӕрдӕхӕлар уӕвын уыд кадджын, ныр та — хъ-ӕбӕр зӕрдӕ... ♦ ♦ ♦ Раздӕр мӕгуырӕн тӕригьӕд когдтой, ныр та йӕ къӕхты бын ссӕндгӕ кӕнынц. * * * Раздӕр ӕнкъарӕнджын адӕм цард арӕзтой, ныр та йӕ ӕгъатыр адӕм халгӕ кӕнынц. ООО Раздӕр адӕм трамвайты ӕмӕ автобусты чингуытӕ кӕсгӕйӕ цыдысты, ныр та - телефонты дзургӕйӕ. ♦ ♦ * Раздӕр нӕ хиуыл хӕцын ӕмӕ ӕгьдауыл ахуыр кодтой, ныр та нын рекламӕ нӕ мондӕггӕ уадзын кӕны. * * * Раздӕр нӕ уӕздан ӕмӕ адӕймагдзинад ӕвдисӕг хъ-уыддӕггӕ домдтой, ныр та - кӕцӕй, кӕмӕй цы ратонай, куыд тынгдӕр асайын домынц. ♦ ♦ * Раздӕр культурон-дзыллон агьуыстытӕ арӕзтой, ныр та -аргьуантӕ ӕмӕ мӕзджыттӕ. ооо Раздӕр адӕм кувӕндӕттӕм, аргьуантӕм, мӕзджытӕм къад-дӕр цыдысты, фӕлӕ се ‘гъдау, сӕ уаг адӕймагдзинадыл ӕн-цад, ныр та - кувӕндӕттӕм, аргьуантӕм, мӕзджытгӕм арӕх-дӕр цӕуынц, фӕлӕ сӕ митӕ хъӕддагдӕр сты. ооо Раздӕр сылгоймаг фидауц ӕмӕ уарзтӕн уыд, ныр та йӕхи-цӕй хъазӕн хъул аразы. Раздӕр адӕм кувӕндонмӕ, аргьуанмӕ, мӕзджытмӕ кувын-мӕ цыдысты, ныр та - сӕ тӕригьӕдтӕ уадзынмӕ. Раздӕр-иу стур сынӕр куы нӕ цагьта, уӕд ууыл тых-стыстӕм, ныр та, нӕ сылгоймӕгтӕ транспорты ӕмӕ уынгты сынӕр цӕгьдгӕ кӕй цӕуынц, уый нын нӕ игӕртӕ халы. ♦ * о Раздӕр бӕрнон бынӕтты асинтыл уӕлӕмӕ хион ӕмӕ зонды фӕрцы хызтысты, ныр та - ӕхцайы фӕрцы. * * * Раздӕр адӕм Хуыцауӕн табу кодтой, ныр та - ӕхцайӕн. * * * Раздӕр сылгоймагӕн йӕ тых уыд йӕ фӕлмӕндзинады, ныр та - йӕ ӕдзӕсгомдзинады. ♦ ♦ * Раздӕр адӕм рӕстдзинады сӕрвӕлтау сӕ удтӕ лӕвӕрдтой, ныр та чи тынгдӕр асайа, уымӕ тырнынц, ӕмӕ фӕлитойты, цӕстфӕлдахджыты дуг скодта. * * * Раздӕр ӕгьдау уыд кадыл нымад, ныр та ӕдзӕсгомдзи-над — сӕрӕндзинадыл. *** Раздӕр стыр уарзондзинад дӕр ӕмбӕхсын зыдтой, ӕмӕ рох кӕнын нӕ куымдта, ныр та гӕзӕмӕ уарзт дӕр сӕ бы-лалгьыл дарынц ӕмӕ дурӕй астӕрд фӕндагау зӕрдӕйы фӕд нӕ уадзы. *	* * Раздӕр сылгоймаджы сӕрыл лӕджы мӕрдтӕ цыдис, ныр та йын йӕхи йӕ рӕдыд фӕндагыл бауромӕн дӕр нал ис. *	* * Раздӕр рӕзгӕ фӕлтӕры ныййарджытӕ, скъола ӕмӕ ӕхсӕ-над хъомыл кодтой, ныр та - телевизор. *	* * Раздӕр кӕстӕртӕ хистӕрты цумамӕ гӕппӕвонгӕй лӕууы-дысты, ныр та - сӕ мызд ӕмӕ пенсимӕ. * * * Раздӕр фӕсивӕд тӕригьӕд зыдтой, ныр та ӕгъатыр систы. ♦ ♦♦ Раздӕр рӕзгӕ фӕлтӕр зонындзинӕдтӕм тырныдтой, ныр та - пайдамӕ. Раздӕр сылгоймӕгты нӕлгоймаджы мадзура тыхсын кодта, ныр та - сӕ дзӕгъӕлдзырдӕй фӕлмӕцын. * * * Раздӕры адӕм сӕ ӕрдон мондӕггы рохтыл хӕцын зыдтой, ныр та сӕ цырен кӕнынц. * * * Раздӕр царды тыхджын уыдысты ӕмӕ уӕлахиз кодтой ӕф-сарм, ӕгьдау ӕмӕ зонд, ныр та - ӕдзӕсгомдзинад ӕмӕ ӕхца. * * * Раздӕр адӕм тӕригьӕды бацӕуынӕй сӕхи хызтой, уӕл-дайдӕр сывӕллоны ӕмӕ рынчыны тӕригъӕды бацӕуынӕй, ныр та дзы базар кӕнынц. ♦ * * Нӕ фыдӕлтӕ мӕлӕтыл никуы хъуыды кодтой, искуы нал уыдзысты, уый сӕ фӕсонӕрхӕджы дӕр нӕ уыд. Ӕмӕ сӕ на-мысыл куыстой биноныгӕй, зӕрдиагӕй сӕ хорз ӕгъдау ӕмӕ адӕймагдзинадӕй йӕ фидардӕр кодтой. Зыдтой, намыс ӕну-сон кӕй у, мӕлӕт ын кӕй нӕй, ӕмӕ уыимӕ сӕ удтӕ дӕр ӕнусон кӕй сты. ♦ ♦♦ Сылгоймаг хӕдзары цырагь у. Уый куыд судзы, афтӕ рухс кӕны ӕмӕ тавы бинонты зӕрдӕтӕ, стӕй уазӕджы дӕр. * * * Алы хъуыддагӕн дӕр сабийы фыццаг акъахдзӕ-фау йӕ райдайӕн зын у. Саби тыхамӕлттӕй йӕ къӕхтыл слӕууы.акъахдзӕф кӕнгӕйӕ фӕцуды, фӕкӕлы ӕмӕ сысты. Стӕй, ахӕм бирӕ фӕлварӕнты фӕстӕ, уырдыг фидар лӕу-уын, цӕуын базоны. Хъуыддаджы хабар дӕр ахӕм у. ♦ ♦♦ Чызг кӕсӕнӕй уӕлдай нӕу, къухы фӕд дӕр ыл зынгӕ кӕны. *	* * Хуыцау зӕххыл адӕмӕй хӕзнадӕр ницы сфӕлдыста. *	* * Адӕм сты царды сӕр ӕмӕ бындур. Адӕм куы нӕ уой, уӕд цард зондӕй ничи банкъардзӕн. *** Рӕстдзинад нӕй удӕгӕстӕм ӕмӕ ма суанг мӕрдты ӕх-сӕн дӕр - ӕрмӕст сӕ цыртытӕм сын куы бакӕсай, уӕд дӕр бӕрӕг у. Чи дзы зӕппадзы ӕвӕрд у, чи - ӕнӕчырынӕй зӕххы ныгӕд. ♦	* * Ирон адӕм иугӕйттӕй сӕхи равдисынмӕ ӕвзыгьд, зӕр-дӕргъӕвд, гӕрзарм ӕмӕ хъӕбатыр сты. *	* * Адӕймаг ӕрдзӕй - гуырдзӕй равзӕрд ӕмӕ йӕ радтӕджы йӕхӕдӕг сафы, йӕхӕдӕг дӕр сӕфты фӕндагыл кӕй ацӕуд-зӕн, ууыл нӕ хъуыды кӕнгӕйӕ. *	* * Дунейы ӕрмӕстдӕр зӕхмӕ ис рӕстдзинад. Уымӕй растдӕр ми ничи ӕмӕ ницы кӕны: тыллӕг дӕтты магусатӕн нӕ, фӕлӕ, йӕм чи ӕргуыбыр кӕны, ӕрмӕстдӕр уымӕн. * * * Иуӕй-иутӕ цы нӕ зонынц, уый базонынмӕ нӕ тырнынц, фӕлӕ архайынц, цы нӕ зонынц, уый куынӕ уаид, ууыл. Ӕмӕ ӕппӕт дӕр аразынц уымӕн, фӕлӕ, Хуыцауӕн табу, дзӕгьӕ-лы у сӕ тухӕн - адӕймаджы зонды ӕвӕрӕнтӕ ничи фӕкъад-дӕр кӕндзӕн. * * * Сылгоймаджы тыххӕй-иу ӕвзӕр зӕгьынмӕ чи фӕхъавы, уый уал-иу раздӕр йӕ мад, йӕ хо ӕмӕ йӕ чызгыл куы ахъ-уыды кӕнид. ♦ ♦ * Ныры дуджы сайд ӕмӕ тыхмийы бын цард рӕстаг ӕмӕ фӕллойгӕнӕг адӕймагӕн хъизӕмӕйраг сси. * * * Адӕм гуырдзӕй дыууӕ хуызы сты: иутӕ дзы цас зонынц, уый бӕрц сӕ зӕгъын нӕ фӕразынц, иннӕтӕ та цы дзурынц, уый сӕхӕдӕг дӕр нӕ зонынц. * * * Ирон ӕвзаджы хъысмӕтыл фӕстаг рӕстӕг уырыссагау хъӕддыхӕй уый бӕрц бирӕ ныхас цӕуы, ӕмӕ ирон дзырд хӕкъуырц нӕ, фӕлӕ ферхӕц-ферхӕц кӕнын райдыдта ӕмӕ куы фӕхуыдуг уа, уымӕй йын тӕссаг у. ♦ ♦ * Бынат лӕгӕнӕг нӕу, - зӕгьы ирон ӕмбисонд. Цымӕ уӕдӕ цас адӕм фӕфыдӕнхъӕл сты, куыддӕртӕй разамонӕджы бы-натмӕ чи бахауд, уыдонӕй. Ирон ӕгьдӕуттӕ карздӕр фӕуынц, чи сӕ нӕ зоны ӕмӕ сӕ базонын хъомыс дӕр кӕмӕ нӕй, ахӕм адӕймӕггӕ. Ӕз кӕй нӕ зонын, уый ферох уа, ӕмӕ йӕ мачиуал зонайы охыл сыл даутӕ мысынц, фаутӕ сӕм хӕссынц. Адӕймаг дыууӕ хъусӕй хъусгӕ кӕны, дыууӕ цӕстӕй — уынгӕ, иу дзыхӕй — дзургӕ. Ӕмӕ цы хъусы, уыны, уыдонӕн сӕ цыппӕрӕм хайӕ фылдӕр хъуамӕ ма дзура. Уымӕн ӕмӕ цы хъусы ӕмӕ цы уыны уыдон се’ппӕт дзурыны аккаг не сты. Дзурыны аккаг дзы цы у, уыдон та хъуамӕ ӕвзара йӕ зонд. Ӕдзух «нӕй, нӕй», — чи кӕны, уымӕ цасфӕнды бирӕ куы уа, уӕддӕр бонзонгӕ адӕймагӕй мӕгуырдӕр у : «нӕй» кӕнгӕйӕ фӕцӕры, «нӕй» кӕнгӕйӕ амӕлы, цардхуыз никуы вӕййы. Ӕрыгон тагъд никӕдӕм кӕны, йӕ фидӕн даргь ӕмӕ уӕрӕхӕй уыны, азтӕн фӕуыйнӕй нӕ тӕрсы ӕмӕ ӕдыхстӕй, уӕзбынӕй йӕ царды кой кӕны. Рӕзгӕ тагьд кӕны сыстырмӕ, ӕмӕ бонӕй бонмӕ райы йӕ зӕрдӕ. Зӕронд, цы рӕстӕг ма йын баззад, уымӕн фӕуынӕй тӕрсы, фу-фу йыл кӕны, тагьд кӕны, йӕхи хӕры алы чысыл хъуыддагыл дӕр, йӕ цард цы-бырдӕр кӕны йӕхӕдӕг. Нарты Уацамонгӕ ХИСТӔРЫ ӔРТӔ РАКУЫВДЫ Бӕрӕгбоны — О, Стыр Хуыцау! Ӕмбал кӕмӕн нӕй, Цытджын Иунӕг Хуыцау, табу дӕхицӕн! — Ирыстон, ирон адӕм — де уазӕг! — Афӕдзӕй-афӕдзмӕ дын нӕ сахарты ӕмӕ хъӕуты цӕр-джытӕ дӕ ном фылдӕр ӕртыгай чъиритӕй куыд арой, ахӕм арфӕ нын ракӕн! — Де сконд зӕдтӕ ӕмӕ дауджыты хорзӕх дӕр нӕ уӕд! — Уӕ сыгъзӕрин Уастырджи, Хуыцауӕй ирон адӕммӕ, ирон адӕмӕй Хуыцаумӕ — дыууӕрдӕм минӕвар дӕ, Хуыца-умӕ фӕндаг дын уӕгъд у, ӕмӕ нӕ йӕ аудындзинадӕй хайд-жын кӕн! — Нӕ кӕстӕртӕ — де уазӕг! — Фыдбылызӕй сӕ хиз! — Хетӕджы Уастырджи, ирон адӕмы Цӕгатӕй-Хуссарӕй, хохӕй-быдырӕй иу кӕныс, фарн сыл ӕфтауыс. Сӕ ныфс дӕ, нымдгӕнгӕ дӕ бынмӕ кувынмӕ, курынмӕ цӕуынц, ӕмӕ сӕ-иу курдиаты рӕстӕг дӕ хорзӕхӕй барӕвдау. — Хуыцаумӕ кувӕг ирон адӕм стӕм. Нӕ хӕхбӕстӕ — зӕд-бадӕн, нӕ быдыртӕ — бӕркадбарӕн. Хохӕй-быдырӕй Ирыс-тоны цыдӕриддӕр зӕд ӕмӕ дуагӕн кувӕндон ис, табу уӕхи-цӕн. — Ӕмзонд, ӕнгомдзинад ныл бафтаут! — Алы адӕмтимӕ у нӕ цард, ӕмӕ кӕрӕдзи куыд ӕмбарӕм, уымӕн ахъаз кӕнут! — Уӕ, сыгъдӕг Мады-зӕд, моймӕдзыд сылгоймӕгтӕ де ‘вджид сты, ӕмӕ сыл дӕ хорзӕх тау! — Дӕ лӕвар кӕстӕрты нымӕц ирон адӕммӕ фылдӕрӕй-фылдӕр куыд кӕна! — Лӕппутӕ дзы фылдӕр куыд уа! — Ирыстон кӕхцгӕнӕнты куывддон куыд суа! — Сырх Аларды, низӕй сӕ бахиз! — Тхосты дзуар, тыхгӕнӕг сӕм ма ‘рбауадз! — Ӕрджынарӕджы Дзылаты, Арыхъы Дурджын бӕрзонды,Цыргъобауы зӕдтӕ, табу уӕхицӕн! Нӕ кӕстӕртӕ зӕххон ӕмӕ уӕлдӕфон фӕндӕпыл уӕ рӕзты цӕуынц, ӕмӕ сӕ фӕндараст кӕнут! — О, Хоры Уацилла ӕмӕ Фосы Фӕлвӕра, табу уын кӕнгӕ уӕ курӕм фӕрныгад: хор ӕмӕ фосӕй нӕ гонтӕ ӕмӕ уӕтӕртӕ дзаг куыд уой! — Реком ӕмӕ Мыкалгабыр, бӕркадӕфтауӕг стут, ӕмӕ нӕ бӕркӕдтӕ Сидӕны цӕхгӕрау уӕле — исгӕ, бынӕй — ахадгӕ куыд уой, уыцы арфӕ ныл рауадзут! — Уӕдӕ нӕ Бынаты бардуаджы хорзӕх дӕр уӕд! — Ирыстоныл армдарӕг цыдӕриддӕр зӕдтӕ ӕмӕ дауджы-тӕ ис, уыдон ыл ӕдзухдӕр аудӕг куыд уой, фарн ӕмӕ йыл амонд куыд ӕфтауой. — Нӕ бынат арфӕйаг куыд уа! — Кӕддӕриддӕр нӕ бынӕтты куывдтӕ ӕмӕ чындзӕхсӕвтӕ куыд кӕнӕм! — Афтӕ ма цы зӕд, цы дуаг зӕгъдзӕн, мӕнмӕ дӕр куы скуывтаиккат, уӕд уын ӕз хуыздӕр фӕахъаз уыдаин, уымӕн дӕр табу! — Ныхасы Уастырджи, табу дӕхицӕн! — Нӕ ныхӕсты фарн ӕмӕ амонд куыд уа! Нӕ кувын Хуыцаумӕ, йе сконд зӕдтӕ ӕмӕ дауджытӕм куыд хъуыса, уыцы арфӕ нӕ ныхӕстыл бафтау! — Аходӕггаг — кӕстӕрмӕ. Уый хуры тынау сыгъдӕг, ӕнӕ-хин у, ӕмӕ кувинагӕй хъуамӕ фыццаджыдӕр уый сахода. У астырджимӕ —Уӕ сыгьзӕринбазыр Уастырджи, табу дӕхицӕн! — Хуыцауӕй ирон адӕммӕ, ирон адӕмӕй Хуыцаумӕ — ды-ууӕрдӕм минӕвар дӕ, Хуыцаумӕ фӕндаг дын уӕгьд у, ӕмӕ-иу курдиаты бон йӕ хорздзинӕдтӕй нӕ адӕмы фӕхайджын кӕн. — Ирон адӕмы дӕ рахиз базыры бын дар! — Рӕстӕрдӕм сыл ауд! — Хуыцауы фыдӕхӕй сӕ хъахъхъӕн! — Йӕ хорзӕх сыл тау! — Ды роды гал кӕныс, байраджы — бӕх, лӕппуйы — лӕг, ӕмӕ нӕ кӕстӕртӕ — де уазӕг! — Фыдбылызӕй сӕ бахиз! — Бынаты ӕмӕ фӕндагыл дӕр — кӕддӕриддӕр дзӕбӕх куыд уой, уыцы арфӕ сын дӕ цӕст бауарзӕд! — Уӕ зӕлдагбоцъо уӕларвон Уастырджи, зӕхмӕ ирон адӕммӕ Хуыцауы разӕй ратӕхыс, ӕмӕ де ‘рбадӕн бынӕттӕ алы ран дӕр кувӕндӕттӕ систы. Ирон адӕммӕ цытджын дӕ, сӕхи дыл фӕдзӕхсынц, ӕмӕ сӕ дӕ хорзӕх уӕд! — Лӕггы дзуар дӕ, ӕмӕ Ирыстоны лӕгхъуаг макуы ныууадз! — Хетӕджы Уастырджи, Тымбылхъӕды дзуар, ирон адӕмы Цӕгатӕй-Хуссармӕ, Хурыскӕсӕнӕй-Хурныгуылӕнмӕ иу кӕ-ныс, фарн сыл ӕфтауыс, ӕмӕ табу дӕхицӕн! — Сӕ ныфс дӕ, нымдгӕнгӕ дӕ бынмӕ кувынмӕ, хорздзи-над курынмӕ цӕуынц, ӕмӕ сӕ-иу курдиаты рӕстӕг дӕ хор-зӕх уӕд! — Нӕ зӕххыл сабырдзинад куыд ӕрфидар уа! — Адӕм кӕрӕдзимӕ ӕхцайы цӕстӕй ӕмӕ топпы кӕсӕнӕй куыд нал кӕсой! — Се ‘хсӕн хӕрзаудӕны ӕнкъарӕн куыд фӕтыхджын-дӕр уа! — Алыхуызон адӕмтимӕ у нӕ цард, ӕмӕ кӕрӕдзи куыд ӕмбарӕм, ӕмдзӕринӕн куыд бӕззӕм, уымӕн ахъаз бакӕн! — Ирыстон, ирон адӕм фыдохы цаутӕй, фыдбылызы ха-бӕрттӕй хызт куыд уой! — Нӕ фӕсивӕды тыхы сӕр куыд никуыуал бахъӕуа! Зонд ӕмӕ арӕхстдзинадӕй дунейы дӕр уӕлахизтӕ куыд кӕной. Тархъӕды бӕлӕстау ӕнгом куыд уой! Цардыл сӕ бафтау! Фылдӕрӕй фылдӕр куыд кӕной! Нӕ омменгӕнджыты цӕрӕццаг хъӕлӕс арвмӕ куыд хъ-уыса! Ноггуырды цӕрӕнбон — О, не сфӕлдисӕг Стыр Хуыцау, табу дын. — Зӕххыл ӕппӕт дӕр ды скодтай, а хӕдзары ноггуырд дӕр ды радтай ӕмӕ йӕ цӕринаг фӕкӕн. — Дӕ хӕрзтӕй хайджын куыд уа. — Йӕ ныййарджыты фӕндиаг куыд бахъомыл уа. — Ӕххӕст лӕг дзы куыд рауайа. — Йӕ бинонтӕн,йӕ мыггагӕн нӕ, фӕлӕ ӕппӕт Ирыстонӕн дӕр кадгӕнӕг куыд уа. — Йӕ зонд.йӕ хъаруйӕ йӕ амонд фылдӕр куыд уа. — Де сконд зӕдты ӕмӕ дауджыты хорзӕх дӕр ӕй уӕд. — О, сыгьзӕрин Уастырджи, ды байрагӕй бӕх кӕныс, лӕппуйӕ — лӕг, ӕмӕ де уазӕг фӕуӕд. — Царды зын фӕндӕгтыл ӕй дӕ рахиз базыры бын кӕн. — Дӕ хъомысӕй йӕ фӕтасын макуы бауадз. — Уӕлахизтӕм ын йӕ фӕндаг сыгьдӕг кӕн. — Зонд ӕмӕ хъаруйӕ, ныфс ӕмӕ тыхӕй дзы нӕртон гуырд куыд рауайа. —	Адӕмӕн лӕггад кӕнынӕй куыд нӕ фӕллайа. —	Уӕ Мады зӕд ӕмӕ Мады-Майрӕм, авды хистӕр ӕй фӕкӕнут. —	Сырх Аларды, ноггуырд саби де ‘уазӕг. —	Низтӕй йӕ бахъахъхъӕн. —	Амонд ыл бафтау. —	Тхосты дзуар.табу дӕхицӕн. —	Тыхгӕнӕгӕй йӕ бахиз. —	Тыхы сӕр—иу ӕй куы бахъӕуа,уӕд ыл тыхгӕнӕг тых куыд нӕ кӕна. —	Хоры Уацилла ӕмӕ Фосы Фӕлвӕрайӕ дӕр рӕвдыд куыд уа. —	Сӕ бӕркӕдтӕй хъуаг куыд не ‘ййафа. —	Бынаты Бардуаг, дӕ быны хъомыл кӕндзӕн, ӕмӕ йӕ дӕ хорзӕх уӕд. —	Йӕ авдӕнгӕс фӕу. —	Хорзӕй байрӕзӕд. —	Дӕ бынӕй-иу ӕдзух дӕр фӕндараст кӕнӕд. —	Ӕгас хӕдзар-иу ссарӕд. — Йӕ ныййарджытӕн-иу цин ӕмӕ сӕрыстырдзинад ӕрхӕссӕд.