Ирон ахуырад ӕмӕ зонады рӕзтмӕ стыр ӕвӕрӕн чи бахаста, уыцы разагьды адӕймӕггы ном арын ацы фыстӕй. Уыдонӕн сӕ тӕккӕ хъиамӕтджындӕртӕй иу уыдис Цыбырты Тадиозы фырт Христофор. Раджы дӕр нӕ уыд ӕмӕ ӕрӕджы дӕр. Цардис ӕмӕ уыдис ахӕм лӕг — Цыбырты Тадиозы фырт Христофор. Хорз лӕг кӕмӕй фӕзӕгъынц, ахӕм. Тӕхуды, тӕхуды, ӕмӕ ӕз кадджытӕ фыссын куы зонин, уӕд ыл ахӕм кадӕг саразин, ӕмӕ йӕ дӕсныдӕр хъисынфӕндырӕй цӕгъдджытӕ хӕхты ӕмӕ быдырты ахӕссиккой. Йе та мӕм нывгӕнӕджы курдиат куы фӕуыдаид, уӕд ын йӕ ныв афтӕ сфӕлындин, ӕмӕ йӕм адӕймаг кӕсынӕй куыд не ’фсӕда. О, ӕнӕмӕнг, стыр кад ӕмӕ рады аккаг уыдис ӕмӕ у Цыбырты Христофор. Рагӕй мӕ фӕндыд йӕ рухс пом ссарын. Цалдӕр азы бахъав-бахъав фӕкодтон, фӕлӕ та-иу уайтагъд мӕ гӕххӕт ӕмӕ фыссӕн сис иуварс ӕрӕвӕрдтон: мӕ ныфс-иу нал бахастон, уый аккаг ныхӕстӕ куы нӕ ссарон, зӕгъгӕ. Ӕмӕ ӕцӕгӕйдӕр зын у уыцы лӕджы цард ӕмӕ куыст, йӕ сыгъдӕг удыхъӕд ӕмӕ рӕсугъд зӕрдӕ равдисын. Фӕлӕ ацы хатт загътон, бафӕлварон Христофоры ном ссарын, зӕгьгӕ. Ӕмӕ ныр мӕ фыст рӕгъмӕ хӕссын. 4 4 4 Цыди 1908 аз. Хуссар Ирыстон йӕ мӕгуыры бонтӕ кайдта. Ӕвадат ӕмӕ гӕвзыккӕй царди Чеселтыхъӕу дӕр. Тъӕпӕнсӕр фӕздӕгдзыд хӕдзӕрттӕ мӕгуыргуртау ӕндзыгӕй лӕууыдысты. Фӕлӕ-иу хатгай Хуыцау, табу йӕхицӕн, радта цины бонтӕ дӕр. Ӕмӕ цин кӕнынмӕ та тынг арӕхсыди хъӕубӕстӕ. Ахӕм заманиу зарӕг, фӕндыры зӕлтӕ ӕмӕ кафт сӕ кӕрӕдзиимӕ ерысы бацыдысты. Афтӕ дзурынц, ӕмӕ, дам-иу, уӕлдай тынгдӕр цин уыдис, ӕвгъӕддонӕй-иу хӕрзӕггурӕггаг куы фесты: «Лӕппу у!» Гъе, ӕмӕ 1908 азы и у ахӕм бон ралӕууыди Цыбырты Тадиозы хӕдзары дӕр. Дунемӕ фӕзынди фырт. Фыды хъустӕ ссырх сты сиваз-сивазӕй. Зӕрдӕхӕлар ӕмӕ цӕстуарзон лӕг мӕстӕймарӕнтӕй ӕфсӕдгӕ дӕр нӕ кодта. Уалынмӕ йын хиуӕтты хистӕртӕ йӕ хъусы бацагътой: - Куывд, куывд, Тадиоз... Хъӕугуывд!..Ацы цӕринагыл ном ӕвӕрын хъӕуы...Ды иннӕтӕй цӕмӕй ӕгуыдзӕгдӕр дӕ?! Цыбыртӕн сӕ арм цас амыдта, уыйас куывд скодтой. Сӕ кӕрдзын ӕмӕ цӕхх цӕстуарзонӕй, хӕларӕй ӕрӕвӕрдтой фынгыл. Иу сидт иннӕйы ивта. Сӕ иу иннӕмӕй хуыздӕр, апджындӕр. Уалынмӕ ӕрхӕццӕ сабийыл ном ӕвӕрын афон. Ном сӕвӕрынмӕ йӕ былы цъӕрттӕ чи хордта, иу ахӕм лӕджы хал схаудта. Цадӕггай сыстад, йӕ бӕзджын рихитӕ армытъӕпӕнтӕй адаудта ӕмӕ райдыдта: - Мӕнӕ цины бадты адӕм, фарн уӕм бадзурӕд...Иугӕр мӕ хал схаудта, уӕд мын фӕндаг раттут. Мӕ хъуыды ахӕм у. Ном лӕггӕнӕг нӕу, фӕкӕсыны тыххӕй» дам, у. Гъеныр мӕныл цыфӕнды ном куы сӕвӕрат, нарты Уырызмӕг мӕ куы схонат, кӕнӕ Батраз, уӕддӕр цы дӕн, уымӕй уӕлдай нал фӕуыдзынӕн. Фӕлӕ уӕддӕр...Иу стыр лӕг уыдис, Христофор, зӕгъгӕ. Тынг зондджын ӕмӕ дардмӕуынаг, дам, уыдис...Ног зӕххытӕ дӕр ссардта. Уый кӕд ӕмӕ кӕд цардис! Незаманты. Фӕлӕ абон дӕр йӕ ном рох нӕу. Уый мах ӕнахуыргонд ӕмӕ талынг стӕм ӕмӕ уыдӕттӕн ницы ӕмбарӕм, уыйедтӕмӕ...Ӕмӕ мӕнмӕ афтӕ кӕсы, цыма мах хъӕуы дӕр иу ахӕм номхӕссӕг куы уа, уӕд нын ӕгады хос нӕ уыдзӕн...Сабийы схонӕм Христофор. -	Ӕмӕ ды та цӕмӕй зоныс уыцы лӕджы? — афарстӕуыд хъазгӕмхасӕнты. — Цы йӕ схуыдтай? Кырыстофыр, загътай, ӕви? Кӕм ӕй фехъуыстай, кӕм? -	Апоны хӕсты куы уыдтӕн, уӕд ӕй фехъуыстон, — дзуапп радта лӕг. — Стӕй, мӕ хур, Кырыстофыр нӕ, фӕлӕ Христо фор. Христофор! Апоны ныхмӕ куы рахӕцыдыстӕм, уӕд мын цалдӕр лымӕны фӕцис, уыдонимӕ, нӕхи ’взагыл чи дзырдта, ахӕмтӕ. Иу дзы уыди мӕздӕггаг дыгурон, йӕ ном — Бласка. Ахӕм стыр ахуыргонд разынд, ӕмӕ ма суанг ӕмдзӕвгӕтӕ дӕр фыста. Уый-иу мын изӕрыгӕтты тынг бирӕ хабӕрттӕ фӕдзырдта. Христофоры ном дӕр уымӕй фехъуыстон, уымӕй. Фӕлӕ, мӕгуыр йӕ бон, иу тохы мидӕг фӕмард... Номӕвӕрӕгыл хистӕрӕй сӕмбӕлдысты зӕрдиаг арфӕтӕ ӕмӕ сӕрмагонд нуазӕн. - Цӕй, дӕу куыд фӕнды, афтӕ фӕуӕд, — фидарӕй загъта хистӕр. — Христофор! Дӕ мысайнаг рахӕс. Чъынды нӕ разындзынӕ, — зонын ӕй... Лӕг йӕ хӕлафы дзыппӕй ӕвзист ӕхца систа ӕмӕ йе ’гъдау бафыста. Хистӕр та ма ноджыдӕр иу хатт загъта: «Христофор амондджын гуырд фӕуӕд! Йӕ цӕрӕнбонтӕ бирӕ ӕмӕ рӕсугъд куыд уой»! Афтӕ Чеселтыхъӕуы цӕрӕг Цыбырты Тадиозы хӕдзары сынтӕсти, зондджын ӕмӕ дардмӕуынаг лӕджы ном кӕуыл сбадт ӕмӕ рӕсугъдӕй кӕуыл сфидыдта, ахӕм лӕппу. * * * Христофор ма лӕджы бындзӕфхад уыдис, афтӕ йыл хӕдзары куыстытӕ сабыргай-сабыргай сӕ уӕз ӕруагътой. Хӕрз сабийӕ дӕр ӕм нӕдӕр бинонтӕ, нӕдӕр сыхӕгтӕ цумайы лӕппуйы цӕстӕй нӕ кастысты, фӕлӕ йӕ ӕйттӕй ӕцӕг кусӕгкъухыл нымадтой. Дыууынӕм азты Дзӕуджыхъӕуы бынмӕ Хуссар Ирӕй лыгъд адӕмӕн паддзахад радта зӕххы хай. Уым уадидӕгӕн райрӕзти хъӕу, ӕмӕ йын рардӕуыд диссаджы аив ном — Ногир. Ома, Ног Ир. Ногиры ног цӕрджытӕ, Советон Хицаудзинады хурмӕ бавнӕлдтой ног цард аразынмӕ. Уыдонимӕ — Цыбыртӕ дӕр. Хъӕу ӕххӕстӕй арӕзт нӕма фӕцис, афтӕмӕй та хъӕуы хистӕртӕ сӕ сабиты ахуыры, рухсы фӕндагыл ӕвӕрын райдыдтой. Ӕмӕ сын кӕстӕртӕ сӕ хъавд хорз бамбӕрстой, нӕ сӕ фӕсайдтой. хффлфлфлфф/ Уымӕн бирӕ цардӕгас ӕвдисӕнтӕ ис. Ногиры цӕрджыты хистӕр фӕлтӕры минӕвӕрттӕй, ахуыры фӕндӕгтыл ныфсджынӕй ацӕугӕйӕ, Ирыстонӕн стыр кад ӕмӕ намыс чи ’рхаста, ахӕмтӕ цал ӕмӕ цал сты! Зӕгъынӕн ӕгъгъӕд сты номдзыд фысджытӕ Дзаттиаты Тотырбег ӕмӕ Плиты Грис, курдиатджын артисттӕ Калоты Барис ӕмӕ Мӕхъиты Валодя, бирӕ ӕндӕртӕ. Уыдон хистӕр фӕлтӕрӕй. Уӕдӕ сӕ фӕдонтӕ дӕр хъӕубӕстӕйӕн рухсы фӕндӕгтыл къӕмдзӕстыджы хос никуы систы. Хъӕуы скъолайы тӕккӕ зӕрдӕргъӕвддӕр чи уыд, уыдонимӕ ӕмхал-ӕмдих рауад Цыбырты Христофор. Афтӕ куы зӕгъон, ӕрмӕстдӕр иттӕг хорз бӕрӕггӕнӕнтӕ иста, зӕгъгӕ, уӕд раст нӕ уыдзынӕн. Фӕлӕ размӕ тынг кӕй тырныдта, уый уыдтой иууылдӕр, уӕлдайдӕр та — йӕ ахуыргӕнджытӕ. Ӕппӕты фылдӕр цы бауарзта, уый уыдис истори. Цӕмӕн афтӕ рауад, уымӕн йӕхӕдӕг дӕр ницы ӕмбӕрста, фӕлӕ историйы урокты йӕхицӕй рӕвдздӕр бирӕ нӕ уыд ӕнӕхъӕн скъолайы дӕр. Ӕвиппайды-иу ӕй куы афарстӕуыд ӕрмӕст историйы ахсджиаг цаутӕй нӕ, фӕлӕ лыстӕгдӕр хабӕрттӕй дӕр, уӕддӕриу сӕ къӕр-къӕрӕй радзырдта. Чи зоны, уӕд сбӕрӕг, истори йӕ дӕсныйад, йӕ цардвӕндаг кӕй уыдзӕн, уый. Чи зоны. Фӕлӕ цы мбӕрста мӕгуыр хъӕуккаг лӕппу, йӕ дарддӕры фӕндӕгтӕ куыд ӕмӕ цавӕр уыдзысты, кӕдӕмты йӕ ахӕсдзысты, уымӕн. Йӕ фӕндӕгтӕ та, кӕд зындзӕуӕн рауадысты, уӕддӕр уыдысты рӕсугъд ӕмӕ бӕллиццаг. * * * Тагъд-тагъд азгъордтой скъолайы азтӕ. Ногиры скъола каст фӕуӕвджытӕй алчи йӕхицӕн агуырдта бынат. Хъӕубӕсты иннӕ фӕсивӕдау Христофоры раз дӕр слӕууыди бӕрнон фарста: «Дарддӕр та?» Фӕлӕ йӕ уыцы фарстайыл бирӕ хъуыдытӕ нӕ бахъуыд. Уартӕ Хъобангомы, хӕхты хъӕбысы, райдыдта Джызӕлдоны гидроэлектростанцӕйы арӕзтад, ӕмӕ 1927 азы Христоформӕ фӕзынд уырдӕм ацӕуыны фӕнд. Иунӕгӕй ацӕуын дӕр йӕ бон уыди, фӕлӕ бавдӕлд ӕмӕ ма йемӕ ахуыдта хъӕуы лӕппутӕй цалдӕры. Цыма зӕххы цъарыл аразӕджы куыстӕй хуыздӕр ӕмӕ ахсджиагдӕр ницы ис, афтӕ йӕм касти. Уыцы аз, арӕзтады кусгӕйӕ, бацыди фӕскомцӕдисы рӕнхъытӕм. Ницы дӕсныйад ӕм уыдис. Зыдта ӕрмӕстдӕр уӕхскуӕзӕй кусын. Йӕ хуыздӕр ӕмӕ вазыгджындӕр кусӕнгӕрзтӕ уыдысты бел, къахӕн ӕмӕ мӕцъис. Уыдонӕй сархайын кӕм хъуыдис, уым йӕ разӕй бирӕ никӕй уагъта. Суанг уӕйгуытӕ арӕзт чи уыд, уыцы лӕппутӕ дӕр ма йӕм хат гай хӕлӕггӕнгӕ кастысты ӕмӕ сӕ бирӕтӕ сӕ ныфс нӕ хастой йемӕ ерысы бацӕуынмӕ. Джызӕлдоны гидроэлектростанцӕйы хъазуат арӕзтады фыццаг фӕскомцӕдисон-фӕсивӕдон бригад равзӕрди Цыбырты лӕппуйы хъӕппӕрисӕй. Уый уӕнгтӕ сӕ риуы ӕмбӕрц размӕ куы ахӕцыдысты, уӕд-иу кӕйдӕрты хъуыр-хъуыр райхъуыст, ай-ай сын ӕнтысы, ӕппӕты кусагдӕр фӕсивӕд, дам, бамбырд сты иумӕ. Христофор дӕр хъуыста уыцы ныхӕстӕ, фӕлӕ никӕмӕ ницы дзырдта. Уалынмӕ, дын, мадзура Христофор иу боны сӕр, Октябры Цытджын революцийы дӕс азы кадӕн гидроэлектростанцӕ аразджыты иумӕйаг ӕмбырды, куы фӕкъӕртт уаид: - Ӕмбӕлттӕ аразджытӕ! Иу къорд ныхасы мӕ зӕгьын фӕнды. Мах нӕ Ирыстоны дзыллӕты раз бацыдыстӕм стыр бӕрнон хъуыддаджы. Алчи дӕр нӕ ардӕм ӕрбацыди барвӕндӕй. Ацы комӕй хъуамӕ адӕмӕн раттӕм рухс. Уый ног цин ӕмӕ амонд бахӕсдзӕни мӕгуыр адӕмы хӕдзӕрттӕм, скусын кӕндзӕни промышленной куыстуӕттӕ, Иры дзыллӕйы фенгомдӕр кӕндзӕни культурӕимӕ. Уый та у не ’ппӕт дзыллӕйы бӕллицц, уымӕй дӕр — стыр бӕллицц. Маххъуамӕ ӕрмӕст нӕхӕдӕг ма уӕм фӕзминаг, фӕлӕ ма бакӕнӕм афтӕ дӕр, цӕмӕй нӕ фӕдыл ахонӕм нӕ Иры кусӕг къласы иууылдӕр. Ау, завод «Кавцинк»-ы чи кусы, уыдон махӕй фидардӕр сты? Ӕмӕ ма сӕм бакӕсут, цы диссӕгтӕ ӕвдисынц! Не ’ппӕт дӕр хъуамӕ нӕ зӕрдыл дарӕм, мах куысты лӕгдзинад куыд ӕхсызгон хъӕуы, уый...Лӕгдзинад курынмӕ та нӕ цӕуын никуыдӕм хъӕуы. Ӕркӕсут-ма уӕ кӕрӕдзимӕ. Иууылдӕр уыцы ӕхсӕст адӕм. Раст уӕ цыма исчи сӕрмагондӕй равзӕрста. Уый бӕрц хорз адӕм иу ранмӕ ӕрӕмбырд уӕнт, уый стыр амонд у. Уый стыр диссаг у. Ирыстон афтӕ ныфсджын дзӕгъӕл-хумӕтӕджы нӕу. Ӕмӕ уый нымайын хъӕуы, уымӕй ноджы фылдӕр ныфс исын хъӕуы. Афтӕ макӕмӕ фӕкӕсӕд, ӕмӕ мӕгуыры зӕрдӕ фынтӕй хъал у, зӕгъгӕ. Уыдон фынтӕ не сты! Ӕз нӕ фӕскомцӕдисон-фӕсивӕдон бригады номӕй сымахмӕ сидын, цӕмӕй иууылдӕр бацӕуӕм хъазуат фӕллойы! Уыцы ӕмбырды фӕстӕ Христоформӕ арӕзтады разамынд дӕр, ӕппӕт кусджытӕ дӕр ӕндӕр цӕстӕй ракастысты. Йе ’мгӕрттӕ та чызгӕй, лӕппуйӕ йӕ хорзы койӕ фылдӕр нал уыдысты. Фӕсивӕды сӕрхъуызой тынг ӕхсызгон хъуыдис, ӕмӕ се хсӕн ахӕм кӕй разынд, уымӕй сӕ зӕрдӕ барухс. Уалынмӕ рацӕй-рабон, ӕмӕ арӕзтады фӕскомцӕдисонтӕ ӕрӕмбырд сты сӕхицӕн раздзог ӕвзарынмӕ. Сӕрӕн ӕмӕ кадджын чи уыдаид, ахӕм сӕ хъуыдис. Бирӕ рахъуыды-бахъуыды сӕ нӕ бахъуыд. Ӕмбырд куыддӕр райдыдта, афтӕ лӕппутӕй иу йӕ къух сдардта: -Ӕмбӕлттӕ фӕскомцӕдисонтӕ! Ӕз фӕндон хӕссын, цӕмӕй нӕхицӕн секретарӕй равзарӕм ӕмбал Цыбырты Христофоры. Нӕ фӕскомцӕдисон организацийы цӕсгом равдисынмӕ кӕд иу лӕджы фырт сарӕхсдзӕн, уӕд уый у Христофор. Не ’ппӕт дӕр ын йе ’нтыстджын фӕллой уынӕм нӕхи цӕстӕй. Фӕлӕ мӕнмӕ уӕлдай диссагдӕр кӕсы, адӕмы сӕ кӕрӕдзийыл бӕттынмӕ, фӕсивӕды ӕнгом кӕнынмӕ куыд арӕхсы, уый. Уӕдӕ йӕм ахуыргонддзинад дӕр фаг ис. Астӕуккаг скъола фӕцис. Ӕмбырды уӕвджытӕ ӕмхуызонӕй схор-хор кодтой, уыцы фӕндоныл разы стӕм, зӕгьгӕ. «Тынг раст ӕм бахъавыдтӕ!» — райхъуысти кӕйдӕр ныхас. Христофор ӕфсӕрмы хуызӕй ныхмӕ цыдӕр ныхӕстӕ загъта, фӕлӕ йӕм ничи байхъуыста. Иууылдӕр уыцы разӕнгардӕй ӕмӕ цинимӕ сӕ къухтӕ сдардтой Цыбырты Тадиозы фырт Христофоры Джызӕлдоны гидроэлектростанцӕйы фӕскомцӕдисон организацийы секретарӕй равзарыны фӕндоныл. Фӕскомцӕдисонтӕн Христофор разынд алӕмӕты разамонӕг. Рӕстӕг куыд домдта, фӕсивӕды раздзог афтӕ хаста йӕ хӕссинӕгтӕ. Уыдон та бирӕ ӕмӕ уӕззау уыдысты. Дӕрдтыл иыниӕрыди Джызӕлдоны гидроэлектростанцӕйы фӕсивӕды намысы кой. Цыбыры-фырт арӕхӕй-арӕхдӕр зынын райдыдта стыр ӕмбырдты, йӕ ном нал цух кодта районы ӕмӕ республикӕйы газетты фӕрстӕй. Уӕддӕр уыцы мадзура ӕмӕ хиуылхӕцгӕйӕ баззад. Фӕлӕ-иу ӕй радзурын кӕм бахъуыд, уым та-иу стыр фарстатӕ ракъахта. Уый тыххӕй ма йын ноджы стырдӕр кад уыд йе ’мгӕртты, йӕ хистӕрты, йӕ кӕстӕрты ӕхсӕн. * * * 1931 азы иу сӕрдыгон бон Христоформӕ фӕдзырдтой Дзӕуджыхъӕумӕ, фӕскомцӕдисы Цӕгат Ирыстоны обкоммӕ. Уым ыл тыргъты йӕ зонгӕтӕй чидӕртӕ амбӕлдысты ӕмӕ йын загътой, обкомы фыццаг секрерарь ӕй кӕй агуырдта, уый. Христофор йӕхи фарста: «Цы уа, цӕй фӕдыл бахъуыдтӕн уыцы бӕрнон ӕмӕ ӕнӕвдӕлон хицауы? Уый хуымӕтӕджы уа?» Фыццаг секретарь зӕрдиаг цинтимӕ сӕмбӕлди Христофорыл, фӕфарста йӕ арӕзтады хабӕрттӕй, царды уагӕй, стӕй йын загъта: - Христофор, ды нырма рӕзинаг дӕ, рӕзинаг, ӕмӕ дӕм куы фӕкӕсиккам, уый нӕ тынг фӕнды...Ахуырмӕ дӕ ӕрвитӕм: Мӕскуымӕ...Дӕ бонӕй уай, ахӕм кад кӕмӕ ӕрхаудта! Афтӕ дӕм кӕсы, ӕмӕ уыцы кад алкӕмӕ хауы? Ма зӕгъ... - Мӕскуымӕ? — сонтӕй афарста Христофор. - О, Мӕскуымӕ, — дзуапп радта обкомы секретарь. — Раздӕр уал рабфак фӕуыдзынӕ, уый фӕстӕ та нӕ исты институт дӕр никуыдӕм алидздзӕни... - Ӕмӕ уый бӕрц зонындзинӕдтӕ кӕм ис? — батыхсыди Христофор. — Мӕхиуыл мӕ зӕрдӕ куы дарттаин, уӕд афонмӕ дӕр исты хуынкъ ссардтаин. - Мах дӕ, дӕ бонӕй уай, зонындзинӕдтӕм ӕрвитӕм, — цинхуызӕй загъта обкомы секретарь. — Рабфак цы у, уый зоныс? Уӕлдӕр скъоламӕ бацӕуыны фаг зонындзинӕдтӕ кӕм райсай, ахӕм ахуыргӕнӕндон...Афтӕ, гъе, ме рдхорд, дӕ бонӕй уай... Уалынмӕ секретарь обкомы кусджыты бӕрнондӕртӕм фӕдзырдта, ӕмӕ куы ӕрбамбырд сты, уӕд райдыдта: - Мӕнӕ та нӕ хӕххон фӕсивӕды сӕрӕндӕр, куыстхъомдӕр ӕмӕ ӕмбаргӕдӕр минӕвӕрттӕй иуӕн фӕндаг аразӕм рухсмӕ, ахуырмӕ. Цыбырты Христофорӕй зӕгъын, йӕ бонӕй уа! Уадз, ӕмӕ дзы стыр лӕг рауайа. Мӕскуыйӕ нӕм хъуамӕ ахуыргондӕй раздӕха, стыр ахуыргондӕй, йӕхӕдӕг фӕсивӕдӕн ахуыргӕнӕг ӕмӕ зондамонӕг куыд суа, афтӕ. - Уадз, ӕмӕ дзы стыр лӕг рауайа, — уаты чи уыдис, уыдонӕй иу йӕ хъазӕн ныхас баппӕрста. — Цы нӕ хъыгдары? - Кӕд дӕ> мыййаг, исты зӕгъын фӕнды, — фыццаг секретарь бахатыди Цыбырты лӕппумӕ. — Лӕмбынӕг дӕм хъусӕм. - Нӕ зонын, цы зӕгьон, уый, — райдыта Христофор.Ахуыр кӕнын мӕ тынг фӕнды, фӕлӕ...Фӕлӕ куы нӕ сарӕхсон, уӕд куыд уыдзӕн? Иры фӕсивӕдӕн — худинаг. Фыццаджыдӕр та — мӕхицӕн... - Уыдон та ма дзы цавӕр ныхӕстӕ сты? — загъта обкомы фыццаг секретарь. — Арфӕтӕ дын кӕнӕм, дӕ бонӕй уай! Абоны бон мах ахуыргонд адӕймӕгтӕ тынг ӕхсызгон хъӕуынц. Райсом та ноджы тынгдӕр хъӕудзысты, уымӕн ӕмӕ фидӕны царды фӕндӕгтӕ вазыгджындӕр уыдзысты. Ӕрмӕстдӕр ахуыргонд адӕм базондзысты уыдоныл раст ӕмӕ ныфсджынӕй цӕуын...Афтӕ, гъе, мӕ хӕдзар... Ӕмбырды уӕвджытӕ хорз зыдтой сӕ хицауы: иугӕр «Мӕ хӕдзар», зӕгъгӕ, загъта, уӕд йӕ зӕрдӕ рухс у. Христофор суанг изӕрмӕ бафӕстиат обкомы. Фӕскуыст фыццаг секретарь ӕмӕ обкомы дыууӕ кусӕгимӕ рацыдысты проспектмӕ. Горӕты парчы раз хӕрхӕмбӕлд фесты, Христофор фыццаг хатт кӕй уыдта, ахӕм лӕгимӕ. Бӕзджын ӕмӕ хӕмпус рихитӕ, даргъ сӕрыхъуынтӕ, хӕдоны уӕллаг ӕгънӕг ӕнӕвӕрд...Лӕппутӕ уӕзданӕй ӕрлӕууыдысты лӕджы раз. Сӕ кӕрӕдзийӕн садам радтой. Лӕг Христофоры къух алхъывта: - Гӕдиаты Цомахъ. Лӕппу джихӕй аззад. Йӕ ном зӕгъын дӕр дзы ферох. Гӕдиаты Цомахъ... «Мӕнӕ цы диссаджы амондджын минуттӕ! Рагӕй цы кадджын лӕджы ном хъусын, уый абон хӕстӕгмӕ уынын». Уыцы хъуыдытимӕ йӕ сӕры февзӕрдысты, поэты ӕмдзӕвгӕтӕй ӕппӕты фылдӕр кӕй уарзта, уыдоны рӕнхъытӕ: Адӕм куы стыхсой цагьайраджы цардӕй, Адӕм куы бамбарой се ’фхӕрд, сӕ марӕг, Зон, уӕд кӕй сыстдзысты иу бон хъыгдардӕй, Зон, уӕд кӕй фехъуысдзӕн иу бон сӕ зарӕг. Дардыл фӕзындзысты тохы нысӕнттӕ, Тохы хъӕр ацӕудзӕн, анхъӕвздзӕн дардыл... ...Цъӕйы-дон... Гуылф-гуылф кӕны комы, Цъӕйы комы. Фӕцӕуы, пырхӕндӕг кӕны, Фӕкӕлы мӕстыгӕрӕй комы, ДУР дурыл, къӕй къӕйыл цӕвы... - Кӕд никуыдӕм тагъд кӕнут, уӕд иу чысыл паркмӕ бакӕсӕм, — загъта Цомахъ. Парны, Теркмӕ хӕстӕг, бандоны раз ӕрлӕууыдысты. Цомахъ цадӕггай йӕхи ’руагъта бандоныл, кӕстӕртӕм дӕр къухӕй ацамыдта, сбадут, зӕгъгӕ. Лӕппутӕ иууылдӕр, Христофорӕй уӕлдай, сбадтысты. - Цӕмӕн лӕууыс? — сдзырдта йӕм Цомахъ. — Ӕруадз дӕхи... Христофор ныфсӕрмытӕ, афтӕмӕй сбадт. - Кӕй лӕппу дӕ? — афарста Цомахъ. - Цыбырты. - Кӕцон дӕ? - Ногираг. Хуссарӕй ралыгъдыстӕм уырдӕм. - Фӕскомцӕдисон? Христофор дзуапп раттынмӕ куыд хъавыд, афтӕ обкомы секретарь фӕразӕй: - Хуымӕтӕджы рӕнхъон дӕр нӕ, фӕлӕ фӕскомцӕдисон -г--г- 11 -I-раздзог. Джызӕлдоны гидроэлектростанцӕйы номдзыд фӕскомцӕдисон организацийы секретарь. -	О, уӕдӕ стыр лӕг куы дӕ! — Цомахъ бакасти Христоформӕ. — Джызӕлдоны станцӕйы арӕзтады чи фыдӕбон кӕны, уыдон егьау кад ӕмӕ рады аккаг адӕм сты...Йе скусынмӕ ӕрхъӕцмӕ нӕ хъӕцӕм иууылдӕр...Цырӕгътӕ нын куы ссудзат, уӕд уӕ цырагъдартӕ схондзыстӕм...Афтӕ ӕнӕмӕнг, ныхас дӕр ыл нӕй... -	Нӕ боп цы у, уымӕй архайӕм, — уӕзданӕй дзуапп радта Христофор. — Афтӕ куы зӕгъон, нӕхиуыл нӕ ауӕрдӕм, зӕгъгӕ, уӕд дзы фӕлывдӕй ницы уыдзӕн. Дзырд дзырды къахта, афтӕмӕй обкомы кусджытӕ Цомахъӕн радзырдтой, Христофоры Мӕскуымӕ ахуырмӕ кӕй ӕрвитынц, уый. -	Фӕскомцӕдисон куыст дӕр хорз у, — загъта Цомахъ, — фӕлӕ ахуыр та ноджы хуыздӕр у. Ныртӕккӕ Иры фӕсивӕды уымӕ тырнын хъӕуы, ахуырмӕ. Къостайы фӕдзӕхст ӕххӕст кӕнгӕйӕ, рухсмӕ ӕнӕзивӕг ӕмӕ ӕнгомӕй куы цӕуат, уӕд уый нӕ чысыл бӕстӕйы стыр фидӕнӕн тынг ахъаз у. Райсом нӕ цард тынг бирӕтӕ ӕрдомдзӕни, ӕмӕ Ирыстон талынгӕй, ӕнахуыргондӕй куы баззайа, уӕд ныдздзӕгъӕлтӕ уыдзӕн, историйы фӕстӕ тыхулӕфт кӕнгӕ йӕ сыфцыл бырдзӕни. Фӕлӕ уымӕн ӕруадзӕн нӕй! Махмӕ хъуамӕ иууылдӕр ахуыргонд уой. Ӕрмӕстдӕр ахуыргонд ирон адӕмы бон у дунейы цивилизацийы аккаг бынат ахсын. Цыбыр дзырдӕй, арвыл цас фылдӕр стъалытӕ уа, уыйас рӕсугъддӕр у. Ирыстоны сӕрмӕ цы чысыл арвы гӕбаз ис, уый риуыл дӕуӕн хъуамӕ стьалыйы бынат уа! Иууылдӕр цымыдисӕй хъуыстой Цомахъы ныхӕстӕм, фӕлӕ уӕлдай диссагдӕр кастысты Христоформӕ. Раст цыма аргъӕутты бӕстӕйы фестад, йе та рӕсугъд фынтӕ уыдта. - Ахуыргондӕй куы фездӕхай, уӕд кусгӕ та — нӕхимӕ, педагогов институты. Ӕрмӕстдӕр — афтӕ...Ӕз дын мӕхи бынат дӕр ратдзынӕн, — загьта Цомахъ, йӕ мидбылты бахудгӕйӕ. — Институты директор хъуамӕ суай... Христофор ныфсӕрмытӕ, ӕмӕ йӕ кой цӕмӕй мауал кодтаиккой, уый тыххӕй загъта: - Ӕз дӕу фыстытӕй ӕмӕ Секъайы уацмыстӕй цыдӕртӕ зонын. - Секъайы зоныс? — фӕцымыдис Цомахъ. Цыбыры-фырт райдыдта: Бӕлӕсты разӕй Рагон тулдз бӕлас Райдыдта ’гъдауӕй Сӕ хъасты ныхас. Фӕрӕт нӕ ныццагъта, Нал нӕ ис мыггаг... Тӕрс та сын загъта: Фӕрӕт нӕу хъӕстаг, Уый уӕ нӕ цӕгъдид; Йӕ хъӕд у уӕхицӕй, Ӕнӕ уый нӕ кӕсид Фӕрӕт къӕбицӕй. Йӕ ног зонгӕ лӕппу ирон хабӕрттӕ афтӕ кӕй зыдта, уымӕй барухси Цомахъы зӕрдӕ, фӕлӕ ма йӕ уӕддӕр ӕвиппайды афарста: -	Уӕдӕ Багъӕраты Созыры зоныс? Христофор ницы сдзырдта. Цомахъ бамбӕрста, лӕппу уыцы фыссӕджы кӕй нӕ зыдта, уый, ӕмӕ райдыдта: -	Ирӕттӕй бирӕ уыдис ӕмӕ ис зынгӕ ӕмӕ курдиатджын фысджытӕ ӕмӕ поэттӕ, фӕлӕ Созыры хуызӕн, йе сфӕлдыстад кӕрӕй-кӕронмӕ дӕр бынтон революцион кӕмӕн у, ахӕм дзы нӕма уыд...Багъӕраты Созыры бынтӕ сты йе ’мдзӕвгӕты ӕмбырдгонд «Зӕрди дуар», уымӕй дарддӕр та, журнал «Зиу» ӕмӕ газет «Рӕстдзинад» кӕй рауагътой, уыцы ӕмдзӕвгӕтӕ... Куыд рӕсугъд фыста, уымӕ-ма байхъус: Тӕходуй, есгӕд мӕн дӕр Ку фӕцайдӕ дзурди бон! Уӕд фегъустайдӕ мӕ гъӕр Ӕма загътайнӕ мӕ фӕндон... Уӕд адтайдӕ мӕ зуст дзурд, Зуст дзорӕгӕн зӕрди нез... Кӕстӕртӕ цымыдисӕй хъуыстой Цомахъмӕ. - Цӕй, хорз фӕуӕд, — сдзырдта Цомахъ. — Христофор... Ӕвӕджиауы ном...Агурӕг, сгарӕг, ног зӕххытӕ гомгӕнӕг...Ног хъуыддӕгтӕ куыд гом кӕнай, ахӕм Христофор фӕу Ирыстонӕн! Ноджы ма дӕ зӕрдыл бадар: мӕ бынат дӕу уыдзӕни, педагогон институты директоры бынат, иу хатт ма дын ӕй зӕгъын... Чи зоны, ныртӕккӕ мӕ ныхас Хуыцаумӕ фехъуыса, ӕмӕ йӕ йӕхимӕ ныффысса. Уый дӕм худӕг ма фӕкӕсӕд, афтӕ ма зӕгъ, ацы лӕг сӕнттӕ цӕгъды, зӕгъгӕ. Мӕ ныхас бирӕ хӕттыты ӕрцыди. Чи зоны, ныр дӕр та афтӕ рауайа. Искуы та куы фембӕлӕм, уӕд ӕрымысдзыстӕм нӕ абоны ныхӕстӕ ӕмӕ фӕндтӕ. Кӕй зӕгъын ӕй хъӕуы, уыцы амондджын изӕр Христофор хорз ӕмбӕрста, Цӕгат Ирыстоны паддзахадон педагогон институты директор, ирон адӕмы уарзон поэт Гӕдиаты Цомахъ ахӕм уӕлтӕмӕн ныхӕстӕ Христофоры зӕрдӕйы ныфс бауадзыны тыххӕй кӕй дзырдта, уый.. Ӕмӕ йын ӕцӕг ныфсы хос уыдысты. * * * Райдыдтой дард фӕндӕгтӕ. Христофор балӕууыди Мӕскуыйы. Ех, ӕвӕдза, цӕй зын разынд уыцы фӕндӕгтӕн сӕ райдиан! Г. В. Плехановы номыл институты кусӕг фӕсивӕды факультеты ахуыры фыццаг бон хохаг лӕппу банкъардта, йӕ зонындзинӕдтӕ фаг кӕй нӕ уыдысты, уый. Уӕлдай тыхстдӕр уыдис уырыссаг ӕвзагӕй. Ӕрмӕст зонады уагыл нӕ, фӕлӕ хуымӕтӕг царды дӕр иуӕй-иу ныхӕстӕ зынтӕй ссардта. Афтӕмӕй та йӕ куыд тынг хъуыдис уырыссаг ӕвзаг! Хъуыдытӕ йын йӕ риу ӕмӕ йӕ сӕры магъз ӕвдӕрзтой: «Уӕд та фӕстӕмӕ нӕхимӕ ахӕссин мӕ сӕр? Джызӕлдоны мын замманай куыст. Ам лӕг фӕхудинаг уыдзӕн. Фӕлӕ алидзын та ноджы худинагдӕр у! Мӕнӕй уый, дӕхиуыл хӕц. Уырыссагау уал базонын хъӕуы, уырыссагау...Уый у йӕ рахӕцӕн...Ӕнӕ уымӕй ацы стыр сахары ницы бакӕнӕн ис»... Ӕмӕ Цыбырты лӕппу зӕрдиагӕй ракуырдта уырыссаг ӕвзаджы ахуыргӕджытӕй, цӕмӕй йемӕ уӕлӕмхасӕн рӕстӕг архайдтаиккой. Уыдон диссаджы цӕстуарзон разындысты, ӕнӕзивӕг, ӕмӕ бирӕ рӕстӕг ӕрвыстой йемӕ. Бонтӕ сӕ кӕрӕдзийы мӕлӕты тагъд ивтой. Цӕст сыл нӕ хӕцыди, фӕлӕ уӕддӕр Христофоры царды сӕ алкӕцы дӕр йӕ фӕд уагьта. Фӕцалх уырыссаг ӕвзагыл, ӕмӕ йын ахуыр кӕнын фенцондӕр. Ныфсджындӕрӕй тӕрын райдыдта йӕхи иумӕйаг хъуыддӕгты дӕр. Цыбыры-фырты бирӕ фыдӕбӕттӕ дзӕгъӕлы нӕ фесты. 1934 азы Мӕскуыйы историйы, философийы ӕмӕ литературӕйы институты историон факультетмӕ бацӕуыны фӕлварӕнтӕ радта хорз ӕмӕ иттӕг хорз бӕрӕггӕнӕнтыл. Институты йӕ бынат ссардта. Фӕсивӕдӕй никӕмӕй цауддӕр уыд. Ахуыр, ахуыр ӕмӕ ахуыр. Чиныгӕй никуы фӕцух. Стыр библиотекӕты дӕр ма йӕ базыдтой. Фондз азы дӕргъы афтӕ, ӕрмӕстдӕр афтӕ. Чиныг йӕ фӕндагамонӕг кӕй уыдис, уый руаджы йӕ зонындзинӕдтӕ арф ӕмӕ парахат уыдысты. Ахуыргӕндты хъуыдытӕ йын алы ран дӕр ныфс лӕвӕрдтой, амыдтой йын, царды фӕзилӕнты цы фадӕттӕй ӕмӕ мадзӕлттӕй архайын хъӕуы, уыдӕттӕ. Уыцы заман партийы рӕнхъытӕм бацӕуын тынг зын уыдис. Христофоры рагӕй фӕндыди партийы уӕнг суӕвын, фӕлӕ йӕ хъуыды, йе стыр бӕллицц ӕмбӕхстӕй бирӕ рӕстӕг фӕхаста. Уалынмӕ фидарӕй скарста: ӕнӕ зӕгъгӕ йын нал ис. Цалдӕр хатты афӕлвӕрдта институты партбюромӕ бацӕуын ӕмӕ йӕ уым йӕ курдиат бамбарын кӕнын, фӕлӕ-иу къӕсӕрӕй аздӕхт. Иу боны сӕр уӕддӕр йӕ ныфс бахаста. Партбюройы секретарь ӕм лӕмбынӕг байхъуыста, стӕй йӕ фӕрсынтӕ райдыдта йӕ раздӕры царды хабӕрттӕй. Мӕгуыр зӕхкусӕджы фырт. Фӕскомцӕдисы рӕнхъыты йӕхи ’вдисы разӕнгардӕй ӕмӕ фӕзминагӕй. Стыр арӕзтады фӕсивӕды разамонӕгӕй куыста. Партбюройы секретарь ӕппӕт хабӕрттӕ дӕр куы басгӕрста, уӕд загъта: -	Христофор хуыйныс? -	О, — дзуапп радта Цыбыры-фырт. -	Уӕдӕ афтӕ, Христофор, — райдыдта патбюройы секретарь. — Нӕ партион организацийы дӕу хуызӕн фӕсивӕд хъӕуы. Тынг ӕхсызгонӕй дӕ райсдзыстӕм нӕ рӕнхъытӕм. Ӕз дын мӕхӕдӕг иу рекомендаци ратдзынӕн. Ноджы ма нӕ дзырддзӕ^ӕдӕр партионтӕй дыууӕйӕн зӕгъдзынӕн, цӕмӕй дын уыдон дӕр ныффыссой, ӕмӕ хъуамӕ сразы уой мӕ курдиатыл. Ныр та уал ныффысс дӕ курдиат ӕмӕ йӕ мӕнмӕ ӕри. Христофор гӕххӕт ныффыста. Партбюройы секретарь ӕм ӕркаст ӕмӕ йӕ стъолыл ӕрӕвӕрдта. Цалдӕр бонмӕ рекомендацитӕ цӕттӕ уыдысты. Партион ӕмбырды Христофоры бахъуыди бирӕ фарстатӕн дзуӕппытӕ раттын. Чидӕр ма йӕ суанг Джызӕлдоны гидроэлектростанцӕйы хабӕрттӕй дӕр афарста. Ӕмӕ йын уый тынг ӕхсызгон уыдис. Уымӕн ӕмӕ уыцы хабӕрттӕ кӕддӕриддӕр уыдысты айдагъ йӕ цин нӕ, фӕлӕ йӕ ныфсы суадон дӕр. Уымӕ гӕсгӕ иттӕг сӕрыстырӕй загьта: -	Уый хуымӕтӕджы электростанцӕ нӕ уыдзӕн. Арӕзт цӕуы ГОЭЛРО-йы пъанмӕ гӕсгӕ! Партион ӕмбырды архайджытӕ йӕм цымыдисӕй байхъуыстой, стӕй фӕндон бацыди Цыбырты Тадиозы фырт Христофоры большевиком партийы рӕнхъытӕм райсыны тыххӕй. Ӕмбырды чидӕриддӕр уыдис, уыдон иууылдӕр ӕмхуызонӕй сӕ къухтӕ сдардтой. Уыцы цины ӕмӕ амонды хабар ӕрцыди 1937 азы декабры. Иу чысыл рӕстӕг рацыдис, ӕмӕ ӕрыгон коммунист Цыбырты Христофоры равзӕрстой дынджыр ӕмӕ ӕнӕхъӕн бӕстӕйы дӕр хъуыстгонд институты партион бюройы уӕнгӕй. Йӕхи дзыхӕй ракуырдта, цӕмӕй йын бафӕдзӕхстаиккой институты фӕскомцӕдисон организациимӕ бастдзинад дарыны хъуыддаг. Йӕ партион хӕслӕвӕрд афтӕ арӕхстджынӕй ӕххӕст кодта, ӕмӕ ма йыл суанг стыр газетты дӕр фыстой. Ахуырдзау фӕсивӕд ӕм сӕхи ивӕзтой. Чызгӕй, лӕппуйӕ йӕ бирӕ цӕмӕйдӕрты фарстой царды вазыгджын хъуыддӕгты. Цы зыдта, цы бацамонын фӕрӕзта, уыдоны лӕвӕрдта тынг рӕдауӕй. Уыцы миниуӕджы тыххӕй йӕ уарзтой фӕскомцӕдисонтӕ, нымадтой йӕ сӕ хорз ӕмбалыл. Мидисджын царды арф фӕд уадзгӕйӕ, Цыбырты лӕппу каст фӕцис уӕлдӕр скъола. * * * 1939 азы сӕрды Цыбырты Христофор ӕрфистӕг Ирыстоны. Йӕ дзыппы зынаргъ хӕзна — уӕлдӕр ахуыргонддзинады тыххӕй диплом. Йӕ зӕрдӕ алы рӕсугъд ӕнкъарӕнтӕй дзаг, йӕ сӕры — бирӕ аив хъуыдытӕ. Фӕлӕ уал ӕй ӕнпӕты разӕй цы фӕндыдис, уый йӕ фӕллад суадзын, — фӕлварӕнты тынг бафӕллади. Хъуамӕ фалӕмӕ, Хуссар Ирыстонмӕ, бауайа ӕмӕ уым хиуӕтты фена. Зыдта, ’рвадӕлтӕ, мадырвадӕлтӕ иууылдӕр сӕ сӕртӕ бӕрзонд хастой, ахӕм стыр скъола кӕй фӕцис, уымӕй. Йӕ уындмӕ сцыбӕл сты, ӕмӕ сӕ хъусыл куы ӕрцӕуа, Христофор Мӕскуыйӕ сыздӕхт ӕмӕ сӕм нӕма ’рбауади, зӕгъгӕ, уӕд сын сӕ хъаст хӕххон ӕра дон дӕр нал аласдзӕни. Уӕдӕ Джызӕлдоны гидроэлектростанцӕйы арӕзтады кӕимӕ куыста, уыдонӕй дӕр искӕйтимӕ фембӕлын хъӕуы. Мӕскуыйӕ ссыдис, ӕмӕ сӕм нӕ фӕзынди, зӕгъгӕ, уӕд сӕ зӕрдӕ фӕхуддзӕни. Раздӕр уал уыдонӕй райдыдта. Джызӕлдоны гидроэлектростанцӕйы цыма исты стыр бӕрӕгбон скодта, уыйау цины аныгъуылд. Сӕ раздӕры ӕмкусӕгыл цинимӕ сӕмбӕлдысты. Фалӕмӕ, фӕсхохмӕ, йӕхи куыд цӕттӕ кодта, афтӕ сын сӕ кулдуар бахостӕуыд. Уазӕгмӕ ракасти Христофор йӕхӕдӕг. Уый йӕм гӕххӕтт авӕрдта ӕмӕ цӕуыныл ныллӕууыди. Христофор ын йӕ цонгыл ныххӕцыди, мидӕмӕ рахиз, къӕсӕрӕй афтӕмӕй здӕхын аив нӕу, зӕгъгӕ, фӕлӕ уый уӕддӕр нӕ бакуымдта. Христофор хӕдзармӕ бацыд, гӕххӕтт райхӕлдта ӕмӕ бакаст: «Ӕмбал Цыбыры-фырт! Курын дӕ, цӕмӕй райсом ӕрбацӕуай пединституты дирекцимӕ. Ӕркӕсын хъӕуы дӕ куысты фарстамӕ. Партийы Дзӕуджыхъӕуы горкомимӕ ныхасгонд дӕн. Уым дӕр нӕм райсом фӕссихор 3 сахатыл ӕнхъӕлмӕ кӕсдзысты. Дӕ партион билет ӕмӕ дӕ диплом демӕ куыд уой, афтӕ. Саламтимӕ — пединституты директор Кобалава». Христофоры цӕстытӕ фырцинӕй ӕртытӕ ацагътой. Йӕ сӕры магъзы фарстатӕ зилдух систой: «Цавӕр лӕг у уыцы директор? Куыд уыдзӕни нӕ фембӕлд? Ӕгас Ирыстон ӕрмӕст йӕ койӕ дӕр сӕрбӕрзонд кӕмӕн у, уыцы институты сӕргълӕууӕг мӕ йӕхӕдӕг ӕрцагуырдта куыстмӕ?» Фӕлӕ сын дзуапп раттын нӕ бацис йӕ бон. Уый хыгъд фидарӕй загъта хинымӕры: «Цыбырты лӕппу, ногӕй та дӕ сӕр бахъуыдис. Ахӕм кадджын ранмӕ хуынд дӕ, ӕмӕ йӕ дӕхӕдӕгдӕр нӕма мбарыс. Фӕстӕдӕр ӕй хорз бамбардзынӕ. Райсом уыцы ахуыргонд лӕджы цур ӕрлӕудзынӕ, ӕмӕ фидар у. Нӕ фембӕлд амондхӕссӕг фӕуӕд»... Кобалава ӕнхъӕлмӕ касти уазӕгмӕ. Куыддӕр Христофор дуарӕй бахызт, ӕмӕ кӕрӕдзийӕн салам радтой, афтӕ йын директор йӕ диплом райста, бирӕ йӕм фӕкасти, стӕй йӕ афарста: - Цӕй, куыд, мӕ хӕлар? — ӕмӕ Христофорӕн ацамыдта йӕхимӕ хӕстӕгдӕр ӕвӕрд бандонмӕ. — Мах дӕм цалдӕр боны ӕнхъӕлмӕ кастыстӕм. Ды та нӕм ӕввахс не ’рбацыдтӕ. Ныр дӕ нӕхӕдӕг ӕрцагуырдтам. Цыбыр дзырдӕй, хӕддзуйӕ цӕуын дӕ нӕ бафӕндыд. Цӕй хорз. Хъуыддаджы ныхас. Цы уынаффӕтӕ дӕм ис? Христофор цӕмӕй райдыдтаид, уый нӕ зыдта, фӕлӕ исты дзуапп раттын хъуыдис, ӕмӕ афтӕ: - Цы уынаффӕтӕ мӕм ис? Каст фӕдӕн...Ныр куыстмӕ цӕуын хъӕуы. Уӕдӕ дзӕгъӕлы сахуыр кодтон...Аст азы дӕргъы Мӕскуыйы фӕдӕн паддзахады хардзӕй...Фӕлӕ цы кусдзынӕн, уый мӕхӕдӕг дӕр рӕстмӕ нӕма зонын... - Ӕз дӕр дӕ уый тыххӕй бацагуырдтон, цӕмӕй кусын райдайай, ӕмӕ дайгӕ та ракӕндзынӕ махмӕ, педагогон институты. Мӕскуыйӕ дӕр нӕм дӕу тыххӕй сӕрмагондӕй гӕххӕтт ссыдис...Байхъус-ма, — йӕхӕдӕг кӕсын райдыдта: «Цӕгат Ирыстоны паддзахадон педагогом институты директор ӕмбал Кобалавамӕ. Мӕскуыйы историйы, философийы ӕмӕ литературӕйы институт каст фӕуӕвӕг ӕмбал Цыбырты X. Т. куысынмӕ ӕрвыст цӕуы Цӕгат Ирыстоны паддзахадон педагогон институтмӕ». - Ӕвиппайды уӕлдӕр скъолайы куыд райдайон? — Христофорӕн йӕ хид ракалд. — Нырма куы нӕма базонон. Куы нӕ сарӕхсон. Уӕлдӕр скъолайы ахуыргӕнӕг цы у, уый, Мӕскуыйы ахуыр кӕнгӕйӕ, федтон. Институты кусӕг стыр лӕг у, ӕмӕ, раст куы зӕгъон, уӕд мӕ ныфс нӕ хӕссын. - Уый та дын, лӕппу, куыд ныхас у? Афтӕ ӕнхъӕлыс, ӕмӕ ам чи кусы, уыдон ӕндӕр хуызы адӕм сты? Кирилл Пахвалы фырт сыстад йӕ бынатӕй ӕмӕ комкоммӕ ныккаст уазӕджы цӕстытӕм: - Мах дӕу хуызӕттӕ тынг ӕхсызгон хъӕуынц...Кусын куы нӕ базонай, уымӕй тӕрсыс, фӕлӕ ӕдас у. Ахӕм диссаджы хистӕртӕ нӕм ис, ӕмӕ уыдонмӕ кӕсгӕйӕ, уыдоны фӕзмгӕйӕ, уайтагъд фӕцарӕхсдзынӕ...Гъе, ӕрмӕст афтӕ: дӕхи лӕгдзинадӕй дзы тынг бирӕ аразгӕ уыдзӕн. Хиуыл кусын дзы хъӕуы ӕхсӕвӕй-бонӕй. Институты кусын куыд диссаг у, уый зонгӕ куы кӕнис, зонгӕ, уӕд афтӕ нӕ дзурис. - Хиуыл кусыны тыххӕй дзы бӕргӕ ницы ӕрцӕудзӕн, — дзуапп радта Цыбыры-фырт. — Уӕдӕ фӕсивӕдимӕ архайын дӕр уарзын...Уый тыххӕй дӕм хъаст никуы ничи 'рбахӕсдзӕни... Афтӕ 1939 азы августы бонтӕй иуы райдыдта Цыбырты Тадиозы фырт Христофоры фӕндаг рухсады бӕрзӕндтӕм. Ахуыры азы райдиан цас хӕстӕгдӕр цыдис, уыйас йӕ зӕрдӕ тынгдӕр хоста йӕхи къултыл. Христофор куыстмӕ рацыд уыцы бӕрӕгбоны хӕдразмӕ. Ӕмӕ йӕ ног ӕмкусджытимӕ куы фембӕлд, уӕд дзы уайтагъддӕр бауырныдта, институты директор ын хистӕрты тыххӕй рӕстытӕ кӕй дзырдта, уый. Мӕнӕ сты ныр: Скитский Борис Василийы фырт, Семенов Леонид Петры фырт, Хъуыргъосты Виктор Алексейы фырт, Цӕллаты Харитон Куыдзийы фырт, Немировский Михаил Яковы фырт, Реуазты Барис Барисы фырт, Бицаты Марк Иваны фырт, Лукашенко Михаил Терентийы фырт, Креер Лев Михаилы фырт, Казинцев Алексей Илларионы фырт, Раздорский Владимир Федоры фырт...Раст сыл цыма исты стыр хӕс ӕвӕрд ӕрцыд, йе та сӕ кӕрӕдзиимӕ ныхасгонд уыдысты, уыйау ын иууылдӕр ныфсытӕ ӕвӕрдтой. Ӕппӕты разӕй уӕздан ӕмӕ цӕстуарзон ныхас фехъуыста ӕрыгон ахуыргӕнӕг Тотойты Михалӕй: -	Мах иууылдӕр кӕддӕр уыдыстӕм ног кусджытӕ. Уымӕ гӕсгӕ дын де ’нкъарӕнтӕ дзӕбӕх ӕмбарӕм. Ӕппындӕр мацӕуыл тыхс. Мах дӕ цуры стӕм. Дӕ зӕрдӕ цӕмӕ ӕхсайа, уый-иу уайтагъд зӕгъ, ӕмӕ дӕм фӕкӕсдзыстӕм. -	Бузныг, — Христофор цыбыр дзуапп радта. * * * Христофор дзӕнгӕрӕгимӕ йӕ къах бавӕрдта аудиторимӕ. Йӕ сурхид ракалди, батыхсыди, фӕлӕ уайтагъд йӕхиуыл фӕхӕцыди. Большевикты партийы историйӕ уӕлдӕр скъолайы программӕ цы домдта, уымӕй цы нӕ зыдта, ахӕмӕй ницы уыд, ӕмӕ ахуыргӕнӕгӕн та сӕйрагдӕр йӕ зонындзинӕдтӕ сты. Христофор уый хорз бамбӕрста Мӕскуыйы Плехановы номыл институты ахуыр кӕнгӕйӕ. Ӕрыгон ахуыргӕнӕг журнал рафӕлдӕхта ӕмӕ бакасти студентты номхыгьд. Кӕй ном ӕмӕ мыггаг-иу сӕ загъта, уый-иу лӕмбынӕг ӕрфӕрстытӕ кодта. Бинонтӕй йын читӕ ис, чи сты йӕ ныййарджытӕ, кӕцы хъӕуӕй рацыди, цавӕр скъола каст фӕци...Уый фӕстӕ райдыдта хъуыддаджы ныхас. Студенттӕ йӕм афтӕ лӕмбынӕг хъуыстой, йӕ ныхӕстӕ йын афтӕ зыдӕй фыстой, ӕмӕ, ӕвӕццӕгӕн, бындз куы ратахтаид, уӕддӕр йӕ базырты дыв-дыв фехъуыстаид. «Хуыцауӕн табу уӕд, — Христофор сулӕфыди, тыргътӕм куы рахызти, уӕд. — Фӕсивӕдимӕ нӕ кӕрӕдзийы хорз бамбӕрстам. Мӕ лекцийӕ цас ныффыстой, сӕ цӕрӕнбон мын бирӕ ӕрбауа. Иумӕйаг ӕвзаг ссардзыстӕм»... Уыцы заман уӕлдӕр скъолаты ӕхсӕнадон наукӕты ахуыргӕнджыты куыстмӕ партион оргӕнтӕ лыстӕг кастысты. Нӕ сӕ ферох Цыбыры-фырт дӕр. Уайтагъд ыл районы, горӕты ӕмӕ республикӕйы партион комитеттӕ сӕ цӕст ӕрӕвӕрдтой. Къорд хӕттыты йын бацыдысты йӕ лекцитӕм ӕмӕ семинартӕм, басгӕрстой йын йӕ политиком цӕстӕнгас, ӕмӕ алы ӕгъдауӕй дӕр сӕ зӕрдӕмӕ фӕцыди. Партион куыстӕн ӕй йӕ тӕккӕ арфы фӕтъыстой. Ахуыргӕнӕгӕй куыста, афтӕмӕй сси партийы Дзӕуджыхъӕуы горкомы ӕмӕ Цӕгат Ирыстоны обкомы лектор. Зӕрдӕйы рухс ӕмӕ сӕрыстырдзинад ын лӕвӕрдта ахӕм ӕууӕнк. Фӕллад нӕ зонгӕйӕ, архайдта партион ӕмӕ ӕхсӕнадон куысты. Фӕлӕ Цыбыры-фыртӕн йӕ уарзон институт цыфӕндыйӕ дӕр ӕндӕр ад кодта. Фӕсивӕдимӕ цы рӕстӕг ӕрвыста, уый йын сси сыгъдӕг уӕлдӕф, ӕвдадзы хос, ныфс ӕмӕ хъару. Бирӕ рӕстӕг лӕвӕрдта йӕ кӕстӕртӕн. Архайдта сӕ алы хъуыддаджы дӕр. Фӕсивӕдӕн уый ӕхсызгондзинад хаста, ӕмӕ-иу сӕ хистӕртӕй уымӕй арӕхдӕр никӕй хуыдтой се ’мбырдтӕм. Иуахӕмы та бахаудта фӕскомцӕдисы комитеты ӕмбырдмӕ. Уым кастысты студентты ахуыры бӕрӕггӕнӕнтӕм. Хӕрзтӕй ӕппӕлыдысты, фӕсте чи баззад, уыдоныл та уайдзӕфтӕ сӕмбӕлд. Кӕйдӕрты тыххӕй та фарста бынтон цӕхгӕр сӕвӕрдтой: директоры раз, дам, фарста ӕвӕрд ӕрцӕуӕд, цӕмӕй сын стипенди фыст мауал цӕуа. Христофор сӕм лӕмбынӕг фӕхъуыста, стӕй ракуырдта ныхасы бар: - Иу хъуыддаг нӕ бамбӕрстон: фӕсте чи аззад, уыцы студенттӕ стипенди куы нал исой, уӕд хуыздӕр ахуыр кӕнын райдайдзысты? Ӕмӕ сын уыцы капеччытӕ куы байсат, уӕд ма цӕргӕ та цӕмӕй кӕндзысты? Ӕви сӕ сымах дардзыстут? Кӕйдӕрты сӕ сӕ ахуыр ныууадзын бахъӕудзӕн, уымӕн ӕмӕ сӕ цард у стипендийӕ. Мӕнӕ номхыгъдмӕ кӕсын, ӕмӕ сӕ фылдӕр сты хъӕутӕй, ӕмӕ сӕхимӕ цы хуызы аздӕхдзысты? Сӕ сыхӕгтӕм, сӕ ахуыргӕнджытӕм цы цӕсгом равдисдзысты? Уыдӕттыл лыстӕг ахъуыды кӕнут ӕмӕ афтӕмӕй хӕссут уынаффӕтӕ. Стӕй ма иу хъуыддаг дӕр ис: ахуыр зын кӕмӕн у, уыдонӕн ӕххуыс кӕнын хъӕуы. Ахуыргӕнджытӕ дӕр, стӕй хуыздӕр студенттӕ дӕр хъуамӕ семӕ ӕнувыдӕй акусой. Ӕмӕ ма уӕ лӕгдӕр чи у ахӕм ӕххуысы хъуыддаджы, уый йӕ къух сдарӕд. Иунӕг ахӕм дӕр куы нӕ разынд, уӕд Христофор йӕ бынаты сбадтис. Фӕскомцӕдисы комитеты уӕнгтӕ иу уысм ныссабыр сты. Цы зӕгъын ма уыди сӕ бон? Фарстамӕ бынтон ӕндӕр цӕстӕй ракастысты. Куыд ӕмӕ цавӕр ӕххуыс раттын ӕмбӕлы, фӕсте чи аззад, уыцы студенттӕн? Уӕдӕ сын стипенди мауал фидой, зӕгъгӕ, уый дӕр раст нӕу. Фӕскомцӕдисон комитеты ӕмбырды кӕрон ма Христофор загъта: - Хъуамӕ ахӕмтӕм ӕппӕты фыццаг се уӕхск бадарой ахуыргӕнджытӕ, уӕлдайдӕр та — ӕрыгондӕртӕ. Ахуыргӕнджыты мӕхи бар уадзут. Ӕз баныхас кӕндзынӕн, ӕмӕ уыдон уӕлӕмхасӕн ахуыртӕ райдайдзысты ӕххуысхъуаг фӕсивӕдимӕ. Мӕхӕдӕг ӕппӕты разӕй бавналдзынӕн ахӕм куыстмӕ. Уӕхицӕн дӕр уӕ раззӕгтӕ сӕ фарсмӕ хъуамӕ балӕууой. Уӕ кӕрӕдзийыл хъуамӕ ӕнувыддӕр уат, ӕнувыддӕр. * * * Христофор йӕхӕдӕг адӕмыл куыд ӕмӕ цас ӕнувыд уыдис, уый бӕрӕг кӕнын райдыдта уыцы рӕстӕг. Ӕрцыдис ахӕм цау. Горӕты иу лӕг цыдӕр фыдраконддзинад ракодта. Чысыл уыдис ӕви стыр, чи йӕ зоны. Фӕлӕ уый фӕдыл кӕйдӕр хӕдзар кӕй байхӕлд, уый уыцы ӕнӕмигъ бон базыдтой Цыбырты Христофоры бинонтӕ, хиуӕттӕ, зонгӕтӕ ӕмӕ горӕты цӕрджытӕй бирӕтӕ. Цӕвиттон, милиционерӕй йӕхи ӕмбӕхсгӕйӕ, фыдгӕнӕг фӕмидӕг Камаловы уынджы сывӕллӕтты рӕвдауӕндоны кӕрты. Милиционер дамбаца ӕлвӕстӕй йӕхи ӕрӕмбӕхста рӕвдауӕндоны кулдуары цӕджындзы аууон: ома, фыдгӕнӕг фӕстӕмӕ куы раздӕха, уӕд ыл фӕхъӕр кӕн, дӕ къухтӕ уӕлӕмӕ сдар, зӕгъгӕ, ӕмӕ йӕ ӕрцахс. Фӕлӕ ӕрцыд фыдбылыз, — хуымӕтӕджы нӕ фӕзӕгъынц, фыдбылызӕн бауромӕн нӕй, зӕгъгӕ. Рӕвдауӕндоны дуарӕй ӕхсгӕ уадӕй рахызт иу ӕрыгон сылгоймаг. Уыцы рӕстӕг милиционер цыдӕр ӕнарӕхст змӕлд фӕкодта, дамбаца феваст, ӕмӕ — дӕ балгъитӕг афтӕ. Сылгоймаг ма удаист хъӕр фӕкодта, йӕ къӕхтӕ фӕдыдагъ сты. Милиционер йӕ хӕцӕнгарз зӕххыл ныццавта. Йӕ хъӕлӕсы дзаг ныхъхъӕр кодта: «Фӕдис! Ӕххуыс! Ӕххуыс! Сылгоймаг мӕлы! Амардтон ӕй!» Удисӕг сылгоймаг ма фӕрсӕгау мигъӕбӕрзт цӕстытӕй бакаст милиционермӕ... Уыцы бонӕй фӕстӕмӕ хӕрзконд ӕмӕ хъӕлдзӕг мад, кӕй зӕгьын ӕй хъӕуы, ӕнустӕм фӕхицӕн йӕ хъӕбулӕй. Рӕвдауӕндоны кусджытӕ, сау марой кӕнгӕйӕ, сӕ кӕрӕдзийы фарстой: Ныр цы фӕуыдзӕни ацы ацы саби? Фыд дӕр ын куы нӕй. Хӕдзар сындзӕхгӕдӕй куы баззад? Фӕлӕ, Хуыцау хорз, ӕмӕ а зӕххыл уыдис ӕмӕ ис Цыбырты Христофоры хуызӕттӕ. Христофорӕн йӕ усы хӕрзхӕстӕг сылгоймаг куыста рӕвдауӕндоны. Царди Цыбыртӕм. Уый, фыдбылыз куы ӕрцыд, уыцы бон изӕрӕй дзидзидай сидзӕр сабийы ӕрбахаста сӕхимӕ. Фӕскуыст хӕдзары хицау ӕрбацыди фӕлладӕй. Дзурын дӕр ӕм нӕ цыд. Йӕ дзаумӕттӕ аивта. Уайтагьд бафиппайдта, иннӕ хӕттытӕй уӕлдай бинонтӕ цыдӕр ӕнахуыр ӕнкъард кӕй уыдысты, уый. Ӕгасцуай йын загътой, ӕндӕр сӕ иу ныхас никӕй дзыхӕй схаудта. - Цы дзагъултӕ кӕнут? — афарста Христофор, фӕлӕ уалынмӕ фӕкомкоммӕ сынтӕгмӕ: уым чысыл саби аив тыхтӕй йӕ комтӕ ивӕзта. Христофор-иу куы йӕ усмӕ бакасти, куы сӕ хӕстӕг сылгоймагмӕ. Сылгоймӕгтӕ йӕ бамбӕрстой ӕмӕ йын уыцы боны ӕнамонд хабар радзырдтой. Лӕг ницӕмӕй бафарста, фӕлӕ цыбырӕй загъта: - Дуканийы ӕлхӕд ӕхсыртӕ, йедтӕ йын ма фӕдӕттут...Уый йын куы нӕ батайа... - Уӕдӕ ӕнӕ дуканийы ӕлхӕд ӕхсыр та кӕм ссардзыстӕм? — сдзырдта хӕдзары ӕфсин, ӕмӕ, бинонтӕ бахудой, зӕгъгӕ, уый охыл бафтыдта: — Ацы аз нӕ хъуг хуыскъ куы у. Христофоры зӕрдӕмӕ нӕ фӕцыдысты уыцы хъазӕн ныхӕстӕ: йе рфгуытӕ фелхынцъ сты, ӕмӕ зулаивӕй бакасти йӕ бинойнагмӕ, йӕхӕдӕг уыцы тызмӕгӕй загъта: -	Ӕз ын ссардзынӕн...Марадзут-ма, мӕ дзаумӕттӕ мын рахӕссут... Институтмӕ куыд бахӕццӕ, уый йӕхӕдӕг дӕр нӕ бамбӕрста. Директор-иу ӕнафонтӕм йӕ куысты кӕй уыд, уый зыдта, ӕмӕ йӕм смидӕг. -	Ацы афон хуымӕтӕджы нӕ фӕзындаис? — афарста директор. Христофор цыбыртӕй хабар радзырдта, стӕй загъта йе рбацыды сӕр: -	Машинӕ мӕ хъӕуы. Ногирмӕ ног дыгъд ӕхсырмӕ ныууайон. Кӕд гӕнӕн ис, уӕд мын дӕ машинӕ авӕр. Бирӕ нӕ афӕстиат уыдзынӕн. Тагъд-тагъдӕй — уырдӕм ӕмӕ — фӕстӕмӕ... Директор фӕдзырдта шофырмӕ: -	Мӕнӕ Христофор Тадиозы фыртимӕ Ногирмӕ ныууай... Шофыр хорз зыдта Христофоры, сыхӕгтӕ уыдысты, фӕлӕ йӕ афтӕ тыхст ӕмӕ ӕнкъардӕй никуы федта. -	Бахатыр кӕн, Христофор Тадиозы фырт, — сдзырдта ӕфсӕрмыхуызӕй, — исты тыхстаг хабар ӕрцыд? -	Ӕрцыдис, ӕрцыдис, мӕ хур, уӕззау бӕллӕх, — дзуапп радта Христофор. Иу уысм ницыуыл сдзырдта, стӕй хабар лӕмбынӕгӕй радзырдта. -	Ногирӕй йын ӕхсыр сласын хъӕуы уыцы мӕгуырӕн, — арф ныуулӕфыди Христофор. Шофыр йӕ сӕр нынкъуыста, бакасти Христоформӕ, ӕмӕ, машинӕ тагъддӕр аскъӕргӕйӕ, загъта: -	Бауырнӕд дӕ, ахӕм хъуыддаджы тыххӕй ӕз искӕй хъуг йе скъӕтӕй ракӕндзынӕн... Кӕдӕй-уӕдӕй ма Христофоры ӕнкъард цӕсгомыл фӕзынд ӕнӕбары мидбылхудт: -	Диссаджы сӕрӕн лӕппу куы разындтӕ, мӕ сыхаг, ӕмӕ йӕ нырмӕ куы нӕ зыдтон. Дӕу хуызӕттимӕ хӕхтӕ афӕлдахӕн дӕр ис... Цасдӕр рӕстӕджы фӕстӕ Христофор дыууӕлитруат авгимӕ хӕдзармӕ куы ӕрбаздӕхт, уӕд бинонтӕ фӕныфсджындӕр сты. -	Ныр ӕй мӕлын нал бауадздзыстӕм, — загъта ӕфсин, сывӕллонмӕ ацамонгӕйӕ. Уыцы ӕхсӕв куыствӕллад Христоформӕ хуыссӕг хӕстӕг не ’рцыди. Сынтӕджы рафт-бафт кодта. Хатгай-иу сыстад ӕмӕ-иу йӕ къахфындзтыл, хъуызӕгау, бацыди чысыл муры размӕ. Мынӕг рухсмӕ-иу ӕм бирӕ фӕкасти. Хъарм ӕмӕ фӕлмӕн мур...Урсцъар...Диссаджы рӕсугъд гуырд...Фӕлӕ куыд уыдзӕн йӕ дарддӕры хъысмӕт? Чи йын ӕфсаддзӕн йӕ гуыбын? Чи йӕ рӕвдаудзӕн? Чи йӕ хондзӕни царды фӕндӕгтыл? Уыцы хъуыдытимӕ-иу фӕстӕмӕ йӕхи ’руагъта йӕ хуыссӕны. Боны рухс арвгӕрӕтты фӕтӕпп-фӕтӕпп куы райдыдта, уӕд сулӕфыд ӕмӕ, искӕимӕ ныхасгӕнӕгау, сдзырдта: «Хуыцауӕй разы, фӕцис ацы фыдӕхсӕв»... Куыстмӕ цӕуын афон сси. Христофор уынгмӕ рахызти, фӕлӕ ӕвиппайды фӕстӕмӕ фӕзылд ӕмӕ фидарӕй загъта: - Хъусут? Абонӕй фӕстӕмӕ ай уыдзӕни нӕхи лӕппу! Нӕхи хъӕбул! Нӕхи чысыл саби! Бамбӕрстат? Хъуамӕ цӕра ӕмӕ рӕза, — йӕхӕдӕг уыцы ӕнарӕхстӕй сывӕллоны бӕрзонд систа. — Бамбӕрстат? Ахӕм саби искӕмӕн дӕттынмӕ тӕригъӕд ӕмӕ ӕвгъау у...3амманай диссаджы гуырд нӕм ӕрбахаудта, ӕмӕ дзы мах хъуамӕ стыр лӕг саразӕм. Сылгоймӕгтӕ ӕгуыппӕгӕй лӕууыдысты ӕмӕ сӕ сӕртӕ разыйы тылд кодтой. Христофоры зӕрдӕ фӕрухсдӕр, фӕфидардӕр, ӕмӕ загъта: - Дзӕбӕх мын уат, мӕн афтӕ хорз чи бамбӕрста! Мӕ фарс чи фӕцис! Мӕ фыртмӕ уӕ цӕст дзӕбӕх дарут. Уыцы бонӕй фӕстӕмӕ Цыбыры-фырты ӕмкусджытӕ бафиппайдтой, изӕрыгӕтты хӕдзармӕ раздӕр цӕуын кӕй райдыдта, уый. * * * 1939-1940 ахуыры аз куыд агӕпп ласта, уый Христофор ӕмбаргӕ дӕр нӕ бакодта. Йӕ куыст рауад ӕвӕсмойнаг, зӕрдӕ зӕрдӕ дзы ныррухс. Йӕ тыхтыл баууӕндыдис. Сӕйрагдӕр амонд ӕмӕ хорздзинадыл та банымадта, студенттимӕ ӕмзонд ӕмӕ ӕмныхас кӕй разындис, уый. Цыппорӕм азы институтӕн йе ссӕдз йӕхирдыгӕй фесты. Уый стыр бӕрӕгбон уыд айдагъ Ирыстонӕн нӕ, фӕлӕ ӕнӕхъӕн Кавказӕн дӕр. Уымӕн ӕмӕ йӕ хъомылгӕнинӕгтӕ куыстой ӕмӕ кадджынӕй цардысты Кавказы алы къуымы дӕр. Гуырдзыстоны, Азербайджаны, Сомихы, Дагестаны, Кӕсӕг-Балхъары, Цӕцӕн-Мӕхъӕлы, Хъӕрӕсейы, Ростовы облӕсты, Краснодары ӕмӕ Стъараполы крайты скъолаты бирӕ ахуыргӕнджытӕ сӕ фӕндаг райдыдтой ардыгӕй. Уӕвгӕ ӕрмӕст уыдон цӕмӕн анымадтон, кӕд ӕмӕ Цӕгат Ирыстоны Хетӕгкаты Къостайы номыл паддзахадон педагогом институты раздӕры студенттӕ нардуатӕй куыстой ӕмӕ кӕстӕртӕн зонд амыдтой не стыр Фыдыбӕстӕйы ӕппӕт республикӕты дӕр! Алы рӕттӕй дӕр институт каст фӕуӕвджыты тыххӕй Дзӕуджыхъӕумӕ, урс риу бӕлӕттау, тахтысты арфӕйы уацтӕ. Педагогон институтмӕ бӕрӕгбоны ӕмбырдмӕ ӕрцыди бирӕ адӕм. Сӕйраг доклады ныхас цыдис ахуыргӕнӕндоны ссӕдз азы дӕргъӕн аив ӕмӕ фӕрнӕйдзаг фӕндаджы тыххӕй. Докладгӕнӕг радзырдта хуыздӕр кусджыты ӕмӕ студентты тыххӕй. Цыбырты Христофоры ном дӕр уыдис хуыздӕр ахыргӕнджытимӕ. Ноджы ма йын радтой фӕскомцӕдисы Цӕгат Ирыстоны обкомы кады гӕххӕтт. Уым фыст уыдис: «Ӕмбал Цыбырты Христофор хорзӕхджынгонд цӕуы, студентты ӕхсӕн ахуырадон ӕмӕ хъомыладон куысты егъау ӕнтыстдзинӕдты тыххӕй. Фӕскомцӕдисы Цӕгат Ирыстоны обкомы секретариаты зӕрдӕ дын зӕгъы ног уӕлахизтӕ нӕ социалистом Райгуырӕн бӕстӕйы амондӕн». Уыцы бон республикой газетты институты бӕрӕгбоны фӕдыл цы ӕрмӕджытӕ рацыд, уым Христофоры схуыдтой рӕстӕджы аккаг хъӕбул ӕмӕ фидӕны стыр ныфс. Ӕмӕ дзы ӕмбырды афтӕ цӕстуарзонӕй куы раппӕлыдысты, уӕд ныфсӕрмы: ныр ма иу ахуыры азӕй йедтӕмӕ нӕма бакуыста, ӕмӕ, ӕвӕццӕгӕн, афтӕтӕ бынтон раст не сты. Бирӕ рӕсугъд фӕндтӕ нывӕзтой Цӕгат Ирыстоны педагогом институты студенттӕ ӕмӕ кусджытӕ. Ныфсджынӕй сӕм ӕвнӕлдтой. Алы хорз хъуыддагӕн дӕр йӕ бындурӕвӕрджытимӕ уыди Христофор. Бӕрӕгбонмӕ цӕуӕгау уадис ӕрвылбон йӕ куыстмӕ. Институты къӕсӕрӕй-иу бахызти уыцы хъӕлдзӕг ӕмӕ райдзастӕй. Суанг дуаргӕсӕй райдай ӕмӕ директоры онг ын иууылдӕр зӕрдиаг салам лӕвӕрдтой. Цӕуыннӕ хъуамӕ уыдаид зӕрдӕрухс! Фӕлӕ иу райдзаст райсом... Иу райдзаст райсом ӕнӕнхъӕлӕджы мӕты хабар сӕмбӕлди студенттыл ӕмӕ ахуыргӕнджытыл. Немыцаг тугмондаг ӕрдонгтӕ ӕрбалӕбурдтой нӕ Райгуырӕн бӕстӕмӕ. Уыцы тӕссаг сахат Советом Цӕдисы Хицауад фӕсидти нӕ адӕммӕ, цӕмӕй иууылдӕр, иу адӕймагау, ӕрлӕууой знаджы ныхмӕ, сӕ къухтӕм райсой хӕцӕнгарз ӕмӕ рацӕуой тохмӕ. 1941 азы 23 июны Маркусы уынджы институты кӕрты ӕнкъардӕй ӕмӕ тыхстӕй ӕрӕмбырд сты профессортӕ, ахуыргӕнджытӕ, студенттӕ, кусджытӕ ӕмӕ службӕгӕнджытӕ. Сӕ фылдӕр лӕууыдысты ӕдзӕмӕй. Ӕмбырд уыцы тызмӕг ӕмӕ мӕстӕлгъӕдӕй байгом кодта парткомы секретарь Г. Чамоков. Раныхас дзы кодтой фараст адӕймагӕй. Иууылдӕр хъӕддыхӕй радзырдтой знаджы цъаммар фыдракӕнды ныхмӕ. Йӕ масты фӕдыл рацыд Христофор дӕр: фӕсидт йе мкусджытӕм ӕмӕ студенттӕм, цӕмӕй ӕмгуыппӕй схӕцой тугмондаг абырджыты ныхмӕ. Ноджы ма загъта, барвӕндӕй тохы быдырмӕ кӕй ацӕудзӕн, уый тыххӕй. Ӕмбырды фӕстӕ йӕм йӕхимӕ фӕдзырдта институты директор Хъулаты Созырыхъо: - Барвӕндӕй хӕстмӕ цӕуынмӕ цӕттӕ кӕй дӕ, уый хорз у. Дӕ цӕрӕнбон бирӕ. Ӕз кастӕн фӕсивӕды цӕстытӕм ӕмӕ ӕмбӕрстон, дӕ ныхӕстӕ сӕ зӕрдӕмӕ кӕй цыдысты, уый. Фӕлӕ ӕмбырды уыдӕттӕ радзурыны размӕ, ӕвӕццӕгӕн, хистӕры дӕр афӕрсын хъуыдис. Ӕви дӕм афтӕ фӕкасти, ӕмӕ уыцы хъуыддаг ӕрмӕстдӕр Цыбыртӕм хауы? Нӕ, мӕ зынаргъ кӕстӕр, уый мӕнмӕ дӕр хауы, мӕнмӕ. Уыцы бон Христофор йӕхи дыууӕ цӕстӕй федта, Созырыхъо, фыртыхстӕй галиу къухӕй йӕ зӕрдӕйыл хӕцгӕйӕ, куыд бафыста хӕсты азты йӕ фыццаг бардзырд, КусджытыЗӕхкусджыты Сырх Ӕфсадмӕ цӕуыны тыххӕй ахуыртӕй уӕгьдгонд кӕй ӕрцыдысты авд адӕймаджы: М. Горюнов, Дзагуырты Хъ., Саламты А., И. Безлюдный, Таболты Т., Нигколты А., Е. Ивашина. Уый фӕстӕ ахӕм бардзырдтӕ мыхуыргонд цыдысты фӕдфӕдыл. 1941 азы 25 июнь. Хӕсты быдырмӕ кӕй араст сты, уый тыххӕй ахуыртӕй уӕгьдгонд ӕрцыдысты литературой факультеты студент Б. Дулин, хистӕр ахуыргӕнӕг Д. Ефимов, физикон-математикон факультеты студент А. Мальченко. О, бирӕ студенттӕ, аспиранттӕ ӕмӕ ахуыргӕнджытӕ хӕсты фыццаг бонты смидӕг сты йӕ тӕккӕ тъыфылы. Уыдонимӕ — Я. Лоусов, Богазты У, Д. Гиреев, Гуытъиаты Хъ., В. Кабанов, Калоты X., Г. Кравченко, А. Лыков, Наниты В., Олисаты Т., Г. Проценко, Тотраты В., Цъебойты П., Сотаты Н. ӕмӕ бирӕ ӕндӕртӕ. 1941 азы 4 июль. Ӕфсады рӕнхъытӕм ацыдысты Золойты Ц. ӕмӕ Бететы Д. 1941 азы 5 июль. 142 бардзырд. «Ассистенттӕ Ф. Солошко, К. Ряшенцев, Солтанты Т., Гацолаты В., ахуыргӕнӕг Кучиты А. уӕгъдгонд ӕрцӕуӕнт сӕ куыстӕй, ацы азы 5.07 Ӕфсады рӕнхъытӕм кӕй цӕуынц, уый тыххӕй». Фыццӕгтимӕ ацыдысты тохы цӕхӕрмӕ студенттӕ П. Курбатов, П. Плотников, М. Делович, Г. Король, Н. Коробкова, А. Горбенко, Б. Шкуратов, Дойаты В., И. Папашвили, Ш. Глонти, Течиаты А., С. Федоров, А. Митин, С. Тараскин, Хамыхъоты Н., Хуриты О. Ӕрмӕст 15 августы институты хъомылгӕнинӕгтӕй 41 араст сты хӕцӕг ӕфсады рӕнхъытӕм. Христофор ӕнхъӕлмӕ кастис йӕ радмӕ. Йӕ зӕрдӕ йӕм дзырдта: «Фӕсте ма баззай де ’мгӕрттӕй. Хӕсты быдыры ис дӕ бынат!» Ӕмӕ йӕм ӕфсӕддон комиссарадӕй куы ницы хабар цыд, уӕд, йӕ директорӕн ницы загъта, афтӕмӕй йӕ курдиатимӕ уым балӕууыд: -	Хӕсты быдыры ис мӕ бынат. -	Дӕ бынат кӕм ис, уый мах равзардзыстӕм, ныр та уал ацу ӕмӕ фӕсивӕды ахуыр кӕн. Куы бахъӕуай, уӕд дӕм нӕхӕдӕг фӕдзурдзыстӕм. Цыбыры-фырт цалдӕр хатты ныффыста курдиат тохмӕ ацӕуыны тыххӕй, фӕлӕ йӕ нӕ арвыстой хӕцӕг ӕфсады рӕнхъытӕм. Къахсӕттӕгау куы ныллӕууыд ӕмӕ ӕгӕр лӕгдыхӕй домын куы райдыдта, уӕд ӕм фӕсидтысты партийы Цӕгат Ирыстоны обкомы пропагандӕ ӕмӕ агитацийы хайадмӕ ӕмӕ йын фидарӕй загътой: -Уыцы хъуыды аппар дӕ сӕрӕй. Афтӕ хъӕддыхӕй кӕй ӕвӕрыс фарста, уый тыххӕй стыр бузныг. Уый у дӕ патриотизмы бӕлвырд ӕвдисӕн. Фӕлӕ нӕ патриоттӕ ам дӕр тынг ӕхсызгон хъӕуынц. Ау, дӕу хуызӕн ахуыргонд лӕг уый не ’мбары, ӕмӕ Райгуырӕн бӕстӕ хъахъхъӕнджытӕ ӕрмӕст хӕсты быдыры кӕй нӕ хъӕуынц? Ам, Ирыстоны дӕр къаддӕр нӕу сӕ ахадындзинад. Гъе уый абонӕй фӕстӕмӕ дӕ зӕрдыл бадар. Республикӕйы разамынд дын ам бирӕ куыстӕгтӕ ссардзӕни. Ныртӕккӕ уал дӕ партийы обком ӕрвиты комиссарӕй, Ирыстоны арӕнтыл знагӕн цӕлхдуртӕ чи аразы, уыцы адӕмӕн. Уый у партион стыр хӕслӕвӕрд. Куыст куыд цӕуы, ууыл суанг ӕмбал Сталины раз дӕр дзуапп дӕтты нӕ обком. Абоны онг уал нӕ ӕмбал Сталин иттӕг разы у. Уыцы ныхӕстӕ стыр ныфс бауагътой Христофоры уӕнгты, афтӕмӕй ацыди куыстмӕ. Ноджы стырдӕр ныфс та дзы бацыдис, утӕппӕт дзыллӕты ӕмызмӕлдгӕнгӕ куы федта ӕмӕ сын зӕ зӕрдӕйы уаг куы бамбӕрста, уӕд. Фӕлӕ уыцы куысты бирӕ нӕ бафӕстиат. Партион оргӕнтӕ йӕ арвыстой ахуыргӕнӕгӕй фыццаг Дзӕуджыхъӕуы ӕфсӕддон — фистӕгучилещемӕ» уый фӕстӕ та автомобилон-ӕфсӕддон училещемӕ. Фыццаг бонты йӕм уый хардзау касти: йе ’мбӕлттӕ уым, хӕсты быдыры, сӕ хид ӕмӕ сӕ тут калынц, уый та — ам, горӕты...Фӕлӕ уалынмӕ бамбӕрста, Сырх Ӕфсадӕн афицертӕ хъомыл кӕнын стыр ӕмӕ ахсджиаг хъуыддаг кӕй у, уый, ӕмӕ ницы уал дзырдта. Христофор уый уӕлӕмхасӕн цыбыр рӕстӕгмӕ сси, республикӕйы фӕллойгӕнджытӕм патриотом хъуыдытӕ чи хаста, Райгуырӕны сӕраппонд удуӕлдай тохмӕ чи сидт, уыдонӕн сӕ тӕккӕ раззӕгтӕй. Ӕмӕ хуымӕтӕг уыдысты йӕ лекцитӕ! Иуылдӕр — цардӕй ист, царды айдӕн цӕмӕй фӕзӕгъынц, ахӕмтӕ. 1942 азы 12 июлы республикӕйы газетты рацыди хъусынгӕнинаг: «Райсом, 13 июлы изӕры 7 сахатыл ӔК(б)П-йы Лениной райкомы агитпункты (Театралом фӕз, 5 хӕдзар) уыдзӕни лекци ахӕм темӕйыл: «Фыдыбӕстӕйы Стыр хӕсты хъӕбатыртӕ». Лектор ЦЫБЫРТЫ X.» Уыцы бонты Советом Информацией бюройы хъусынгӕнинӕгтӕ тызмӕгӕй-тызмӕгдӕр кодтой. Дыууадӕсӕм июлы хъусынгӕнинагӕй: ... «Ворон ежмӕ хӕстӕг ран нӕ хӕстон хӕйттӕ хъӕддыхӕй хӕцыдысты немыцаг ӕфсӕдтимӕ. Знаг, йе стыр зиантӕ ницӕмӕ даргӕйӕ, хӕцӕнмӕ ӕппары ног ӕмӕ ног ӕфсӕддон хӕйттӕ. Иу участочы танкӕты ныхмӕ тохгӕнӕг хайад ныппырх кодта 11 немыцаг танчы. Нӕ танкисттӕ знаджы ныббырстытӕн дзуапп дӕттынц ныфсджын контратакӕтӕй. Знон боны дӕргъы дӕрӕнгонд ӕрцыдысты знаджы аст танчы, 25 стыр хӕцӕнгарзы ӕмӕ 300 автоматчикы. Иннӕ ран не ’фсӕддон хай баурӕдта гитлеронты 3 атакӕйы. Уыцы атакӕты рӕстӕг фӕмардис 600 немыцаг солдаты ӕмӕ афицеры»... ...«Воронежмӕ бахизӕнты цӕуынц тугкалӕн хӕстытӕ. Иуӕй-иу бынӕттӕ цалдӕргай хӕттытӕ бахауынц куы иутӕм, куы иннӕтӕм. Хъӕу С.-ы цур иу участочы знаг бафӕлвӕрдта нӕ фидӕрттӕ батонын. Атакӕйы бацӕуӕг немыцаг танкӕтӕ бахаудысты минӕты быдыртӕм. Минӕтыл ныппырх сты немыцаг 3 танчы. Нӕ артиллери фӕпайда кодта немыцы удаистдзинадӕй, ӕмӕ ма ноджыдӕр фесӕфтысты 10 немыцаг танчы. Хъӕу В.-йы цур тохы дӕрӕнгонд ӕрцыд немыцаг танкӕты 9-ӕм дивизийы танкӕты полчъы штаб. Къухы бафтыдысты сусӕг ахсджиаг гӕххӕттӕтӕ. Нӕ тӕхджытӕ уӕлдӕфон хӕстыты ӕрыппӕрстой немыцаг 9 хӕдтӕхӕджы ӕмӕ зӕххыл ныцъцъӕл кодтой знаджы 55 автомашинӕйы, 6 бензоцистернӕйы ӕмӕ 14 танчы»... Уӕдӕ Цӕгат Кавказы уавӕр дӕр тынг ӕнӕхъола сси. Ардӕм сӕ ных сарӕзтой, «Эдельвейс» кӕй хуыдтой, уыцы операцийы архайӕг ӕфсӕдтӕ. Немыцаг командӕгӕнынады фӕнд уыдис ахӕм: Ростовӕй хуссарырдӕм ӕмӕ хуссар-хурыскӕсӕнырдӕм советон ӕфсӕдтыл ӕртыгуыл уӕвын ӕмӕ сӕ уацары райсын, уырдыгӕй та уыцы тӕвд-хӕлофӕй Цӕгат Кавказыл апырх уӕвын, ӕмӕ уыцы хъӕздыг район бацахсын. Тыхст бонтӕ ӕнхъӕлмӕ кастис Ирыстонмӕ дӕр. Лекцимӕ цӕугӕйӕ, Христофор мӕстӕлгьӕдӕй лӕмбынӕг хъуыдыты аныгьуылд уыдӕттыл. Ахӕм тыхст рӕстӕг адӕммӕ куыд фӕкӕсдзысты, куыд бахъардзысты йӕ ныхӕстӕ. Уӕд та исчи бафарста, ды нын цӕй хъӕбатырты кой кӕныс, хорз лӕг, немыцаг знӕгтӕ нын нӕ къӕсӕртӕ куы сӕттынц, уӕд? Хӕдтӕхджыты гуыв-гуыв ӕмӕ сармадзанты гӕрӕхтӕ хӕстӕгӕй-хӕстӕгдӕр куы кӕнынц, уӕд кӕм сты нӕ хъӕбатыртӕ? Раст цыма йӕ уӕны касти, афтӕ рауад: лекцимӕ хъусджытӕй чидӕртӕ тыхстӕй ӕмӕ ӕрхӕндӕгӕй лӕвӕрдтой ахӕм фарстатӕ. 1942 азы тызмӕг фӕззӕджы, немыцаг ӕфсӕдтӕ Ирыстоны зӕххыл сӕ кӕнӕнтӕ куы райдыдтой, республикӕйы столицӕ бацахсынмӕ сӕ былыцъӕрттӕ куы хордтой, уӕд Цыбырыфырт бирӕ рӕтты фӕзынд алӕмӕты лекциимӕ: «Нӕ фыдӕлтӕ ӕмӕ ӕфсымӕрты тохы традицитӕ дарддӕр ахӕссӕм». Уым уыдис ахӕм разӕнгардгӕнӕг ныхӕстӕ: «Ирон адӕм сӕрибаруарзон сты. Ирон адӕм сӕ царды бирӕ рӕстӕг батыдтой сӕрибарыл, хӕдбардзинадыл тохты. Революцийы размӕ ирон адӕм хъизӕмӕртты амӕттаг уыдысты къӕдзӕх-лӕгӕтты, хастой бынӕттон ӕмӕ фӕсарӕйнаг хъалты ӕфсондз. Мидбӕстон хӕсты азты сӕрбӕрзонд хохӕгтӕ райстой хӕцӕнгарз ӕмӕ хъӕбӕрӕй, фидарӕй цавтой цъаммар ӕфхӕрджыты. Ирон адӕм уыцы уӕззау бонты уӕлахизы тырысайы бын цыдысты тохмӕ. Тохӕй фӕстӕмӕ здӕхгӕйӕ та уӕлахизы тырыса ноджы бӕрзонддӕр сметой... Ныртӕккӕ нӕ Райгуырӕн бӕстӕйы сӕрмӕ, нӕ сӕрибаруарзаг Ирыстоны сӕрмӕ зилдух кӕнынц тызмӕг мигътӕ. Гитлеры абырджытӕ хъавынц ирӕттӕй капиталисттӕ ӕмӕ баронты цагъайрӕгтӕ саразынмӕ. Фӕнды сӕ бынтон ӕвирхъау ӕмӕ цъаммар фӕтк сӕвӕрын. Мидбӕстон хӕсты сын цы нӕ бантысыд, уыдӕттӕ бакӕнын сӕ фӕнды. Фӕлӕ уымӕн уӕвӕн нӕй, уымӕн ӕмӕ советон адӕм тыхджын сты, рӕстӕгмӕйы зынтӕ сын сӕ туг нӕ ныллӕууын кӕндзысты. Уӕлахиз уыдзысты нӕ бӕстӕйы цӕрджытӕ. Уӕлахизмӕ сӕ хай хӕссынц ирӕттӕ дӕр». * * * 1943 азы январы ӕмбисы фӕллойадон фронты архайджытӕ фӕсидтысты Цӕгат Ирыстоны АССР-йы ӕппӕт кусджытӕм, зӕхкусджытӕм ӕмӕ советон интеллигенцимӕ. Уыцы сидт ныффыссын ӕмӕ йӕ рӕгъмӕ рахӕссын республикӕйы разамонджытӕ цы къордӕн бафӕдзӕхстой, уыдонимӕ уыди Цыбырты Христофор дӕр. Сидты загъд уыдис: Зынаргъ ӕмбӕлттӕ! «Ныр афӕдз ӕмӕ ӕрдӕг советон адӕм цытджынӕй ӕмӕ раст тох кӕны йӕ тӕккӕ стырдӕр знагимӕ — гитлерон Герман ӕмӕ уый ӕмдзӕхдон европӕйаг паддзахӕдтимӕ. Цъамар знагӕн, хуыздӕр техникӕ йӕм кӕй ис, стӕй ӕвиппайды гадзырахатӕй кӕй ӕрбалӕбурдта, уый руаджы рӕстӕгмӕйы ӕнтыстдзинӕдтӕ бафтыдис йӕ къухы. ...Фарон сӕрды стыр тӕссаг уавӕр сӕвзӕрд Цӕгат Кавказы республикӕтӕ ӕмӕ крайты сӕрмӕ. Кавказы урссӕр хӕхтӕ та фӕзтӕ ӕмӕ хохрӕбынты федтой ахъаззаджы хӕстытӕ, хӕхты мидӕг айхъуысти сармадзанты дыдзыхъӕр, пулеметты къӕр-къӕр, минӕты ӕмӕ бомбӕты рӕмыгъдтытӕ. Знаг йӕ чъизи дзӕмбытӕй лӕбурдта Майкъопы, Грознайы ӕмӕ Бакуйы нефтмӕ, хъавыди нӕ бӕркадджын быдыртӕ ӕмӕ фосы рӕгъӕуттӕ байсынмӕ. Фашисттӕ фӕлвӕрдтой сӕрыстыр ӕмӕ сӕрибаруарзаг Кавказы адӕмтӕй немыцаг баронты ӕмӕ пъамещикты коммӕгӕс цагъартӕ саразын. Нӕ Райгуырӕн бӕстӕйы уыцы уӕззау бонты Советом Хицауад нӕ республикӕйы фӕллойгӕнджыты размӕ сӕвӕрдта бӕлвырд хӕс — нӕ кадджын столицӕ Орджоникидзе фӕстаг туджы цъыртты онг хъахъхъӕнын: йӕ сӕраппонд цард раттын куы хъӕуа, уӕддӕр фидар уӕвын. Орджоникидзейы (Владикавказы) Хъахъхъӕнынады Комитеты сидтмӕ гӕсгӕ фӕллойгӕнджытӕ горӕты алыварс райдыдтой фидӕрттӕ аразын. Горӕты фӕллойгӕнджыты къухӕй знаджы фӕндагыл цӕлхдуртӕ саразыны тыххӕй куыстгонд ӕрцыди сыджыты ӕмӕ бетоны сӕдӕгай мин кубометртӕ. Уый фӕрцы нӕ горӕтыл алырдыгӕй ӕртыхсти зын тонӕн хъахъхъӕнӕн рон, ӕмӕ дзы рауад ӕнӕбасӕтгӕ фидар. Фарон ноябры знаг афӕлвӕрдта нӕ горӕт уыцы иу цъыккӕй байсын. Сырх Ӕфсад, нӕ арӕзт фидӕрттӕй слайда кӕнгӕйӕ, знагӕнныккодтабӕрзӕйсӕттӕнцӕф,ӕмӕуый,бирӕфыдбылызтӕ бавзаргӕйӕ, асхъиудта горӕты рӕбынӕй. Фӕстӕдӕр Сырх Ӕфсад аппӕрста гитлеронты ӕмӕ уыдоны хъузӕтты Ирыстоны зӕххӕй ӕмӕ сӕ дарддӕр суры ныгуылӕнмӕ. Мингай кусджыты, службӕгӕнджыты ӕмӕ уыдоны бинонты фӕллой нӕ фӕдзӕгьӕл. Уый сси аккаг бавӕрӕн нӕ горӕт ӕмӕ ӕгас Цӕгат Кавказ бахъахъхъӕныны хъуыддагмӕ. Парти ӕмӕ хицауад стыр аргъ скодтой фидӕрттӕ саразджыты раззагдӕртӕн ӕмӕ нӕ разамонджытӕн: радтой сын Советом Цӕдисы ордентӕ ӕмӕ майдантӕ. Уыцы хӕрзиуджытӕ ӕрмӕст стахановонты ӕмӕ разамонджыты не сты, фӕлӕ ӕгас республикӕйы фӕллойгӕнджыты хорзӕхтӕ сты. Уый махӕй бирӕ домы. Нырма фашистты ныхмӕ бирӕ тохтӕ уыдзӕни. Знагыл бынтон фӕуӕлахизы тыххӕй хъӕуы фидар фӕсчъылдым. Немыц нын нӕ хӕдзарадӕн стыр фыдбылызтӕ сарӕзтой. Промышленной куыстуӕттӕ, колхозтӕ, МТС-тӕ, культуронрухсадон ӕмӕ ӕнӕниздзинады кусӕндӕттӕ тагъд сӕ къӕхтыл слӕууын кӕнын — ахӕм у республикӕйы фӕллойгӕнӕг ӕппӕт дзыллӕйы хӕс. Фронтӕн хӕцӕнгарзӕй, дарӕсӕй ӕмӕ хӕринагӕй ӕххуыс кӕныны хъуыддаг хъуамӕ иунӕг минут дӕр ма рох кӕнӕм. Горӕттӕ ӕмӕ хъӕутӕ, хъӕуты мидӕг та хицӕн колхозтӕ сӕ кӕрӕдзийӕн куы ӕххуыс кӕной, уӕд рӕвдз ӕххӕст кӕндзыстӕм уыцы хӕс. Мах, Орджоникидзейы алфамбылай фидӕрттӕ аразджытӕ, сидӕм Цӕгат Ирыстоны ӕппӕт фӕллойгӕнджытӕм дӕр, цӕмӕй фӕкарздӕр кӕнӕм хӕлд хӕдзарад банывыл кӕныныл куыст. Ӕрмӕстдӕр афтӕмӕй райдайдзыстӕм, советом адӕймагӕн куыд ӕмбӕлы, уыцы хуызы культурой ӕмӕ хъӕздыг цард. Нӕ бон цӕмӕйдӕриддӕр у, уыцы хуызы хъуамӕ бацархайӕм горӕт Алагир, республикӕйы МТС-тӕ байгас кӕныныл, немыцӕй цы колхозтӕ ӕмӕ колхозонтӕ суӕгъд, уыдонӕн баххуыс кӕныныл. Уый ӕмрӕнхъ республикӕйы ӕппӕт фӕллойгӕнджытӕй дӕр курӕм, цӕмӕй фӕтынгдӕр кӕной танкӕты колоннӕ «Цӕгат Ирыстоны колхозом» саразынӕн фӕрӕзтӕ ӕмбырд кӕныны куыст. Промышленной куыстуӕтты ӕппӕт коллектив™, МТС-ты, колхозты ӕмӕ кусӕндӕтты тынгдӕр рапарахат кӕнын хъӕуы социалистом ерыс Сырх Ӕфсады 25 азы кадӕн. Алы кусӕджы хӕс дӕр у куысты ӕнтысындзинад фылдӕр кӕнын ӕмӕ фронтӕн фылдӕрӕй-фылдӕр продукци дӕттын; алы нӕлгоймаг ӕмӕ сылгоймаг колхозон дӕр хъуамӕ тох кӕной хуымгӕнӕнтӕм хуыздӕр бацӕттӕ кӕныныл, цӕмӕй бӕстӕйӕн а?мӕ ӕфсадӕн лӕвӕрд ӕрцӕуа фылдӕр хӕлц. Горӕты ӕмӕ хъӕуты барӕвдауын хъӕуы хӕстонты бинонты, Фыдыбӕстӕйы хӕсты инвалидты. Адӕмыл тынгдӕр мӕт кӕнын ӕмӕ аудын хъӕуы. Мах сидӕм республикӕйы ӕппӕт фӕллойгӕнджытӕм дӕр, цӕмӕй хъӕддыхӕй, ӕнгомӕй ӕмӕ хӕларӕй кусой, мӕнӕ фидӕрттӕ аразыныл куыд куыстам, афтӕ». * * м Ирыстоны мыхуыры арӕх зындысты Христофоры фыстытӕ. Газет «Социалистическая Осетия» 1941 азы фӕззӕджы рауагъта Цыбыры-фырты дыууӕ статьяйы — «Большевикты партийы ЦКы историон пленум ӕдгӕрзтӕ сыстады тыххӕй» ӕмӕ «Немыцаг лӕбурджыты ныддӕрӕн 1918 азы». Партийы Цӕгат Ирыстоны обкомы лектор, ӕфсӕддон скъолайы ахуыргӕнӕг Цыбырты Христофор йӕ фыстыты арӕхстджынӕй ӕргом кодта немыцаг лӕбурджыты хъӕддаг митӕ. Уыдон кӕсгӕйӕ, дзыллӕты зӕрдӕты гуырыди ноджы стырдӕр маст ӕмӕ фашисттӕм ӕнӕуынондзинад. 1942 азы 11 июлы Ирыстонмӕ хӕсты уынӕр хӕстӕгӕй хъуысын куы райдыдта, уӕд Христофор уыцы газеты рауагъта ноджыдӕр иу статья — «Немыцаг фашизм — европӕйаг культурӕ дӕрӕнгӕнӕг». Ӕз ӕй бакастӕн ӕрӕджы, йӕ ныффыссын ӕмӕ ныммыхуыр кӕныныл 56 азы куы рацыд, уӕд, ӕмӕ йӕ стыр цымыдисагыл банымадтон. Афтӕ мӕм кӕсы, цыма бирӕты зӕрдӕтӕ фӕцагайдзӕн, уымӕ гӕсгӕ йӕ ратӕлмац кодтон ирон ӕвзагмӕ ӕмӕ йӕ рӕгъмӕ хӕссын. «Дзурынц, зӕгьгӕ, дам, немыцаг фашисттӕ сты европӕйаг культурӕ парахатгӕнджытӕ, цыма архайынц уыцы культурӕ иннӕ бӕстӕты байтауыныл. Кӕй зӕгьын ӕй хъӕуы, уыдон сты гӕды ныхӕстӕ». (Сталин). «Уыцы ӕнӕуынон лӕгхортӕ, уыцы немыцаг фашисттӕ, Европӕ ауындзӕнты бын чи фӕкодта, стигъгӕ ӕмӕ тыхми чи кӕны, горӕттӕ ӕмӕ хъӕутӕ чи рӕмудзы, аивады цыртдзӕвӕнтӕ чи пырх кӕны, хуыздӕр литературӕйы милуангай томтӕ чи судзы, ӕцӕг адӕймагуарзаг наукӕ уӕлбикъон ӕмӕ дӕлбикъон адӕмтыл дихтӕгӕнӕг ӕлгъаг теорийӕ чи ивы, уыцы ӕнӕуынон фашистты европӕйаг культурӕ парахатгӕнджытӕ хонынц ӕрмӕстдӕр гитлерон арсеналӕй ист пъеротӕй фыссӕг цӕстфӕлдахджытӕ ӕмӕ уӕййаг абырджытӕ. Зынг ӕмӕ мӕлӕт сӕ сӕйраг хотых скодтой, афтӕмӕй Гитлер ӕмӕ йе 'мдзӕхдон дӕрӕнгӕнджытӕ хъавынц адӕмты истори фӕстӕмӕ йӕ тӕккӕ талынгдӕр ӕмӕ ӕнтъыснӕгдӕр дугмӕ аздахынмӕ. Немыцаг фашисттӕ аллайаг фӕкодтой Германы адӕмӕн йӕхи раздӕры культурӕ. Уыдон басыгътой Марксы, Энгельсы, Ленины, Сталины уацмыстӕ. Фесӕфтой Карл Либкнехты, Август Бебелы, Франц Мерингы, Анри Барбюсы уацмыстӕ. Фашисттӕ ӕртхутыг фестын кодтой, ӕгас дунейы литературӕ кӕмӕй фидауы, Генрих Гейнейы, Р. Ролланы, В. Гюгойы, Томас Манны, Лион Фейхтвангеры, А. Пушкины, М. Горькийы, Михаил Шолоховы, Николай Островскийы, Илья Эренбургы ӕмӕ иннӕты уыцы уацмыстӕ. Уый уынӕм, 500 азы размӕ Гуттенберг чиныг мыхуыр кӕныны хъуыддагӕн бындур кӕм сӕвӕрдта, уыцы бӕстӕйы. Немыцаг фашисттӕ сӕ бӕстӕйӕ фӕсырдтой стыр ахуыргӕндты. Гитлер ӕмӕ йӕ бандӕ сӕ хицаудзинады фыццаг ӕртӕ азмӕ Германы уӕлдӕр скъолатӕй фӕсырдтой 1.684 профессоры. Ӕцӕг ахуыргӕндты бынатмӕ бацыдысты гитлерон цӕстфӕлдахджытӕ. Арийаг чи нӕу, уыдоны размӕ немыцаг фашисттӕ сӕхгӕдтой уӕлдӕр скъолаты дуӕрттӕ. Кӕд ӕмӕ 1923 азы гермайнаг университетты ахуыр кодта 85.395 студенты, уӕд дзы 1937-38 азты та уыд 43.000 студенты. 1937 азы техникой уӕлдӕр скъолаты студентты нымӕц фӕци 50 проценты къаддӕр, математикой ӕмӕ ӕрдззонынадон — 70 проценты, филологон — 75 проценты ӕмӕ афтӕ дарддӕр. Гитлерон фыдзӕндты стӕр наукӕ ӕмӕ культурӕйы ныхмӕ дзурӕг у ууыл, ӕмӕ царды уагъд кӕй цӕуынц лӕгхор Гитлеры ныхӕстӕ: «мах схъомыл кӕндзыстӕм, йӕ размӕ дуне кӕмӕн стъӕлфа, ахӕм ныфсджын, домаг ӕмӕ ӕгъатыр фӕсивӕд. Мӕн афтӕ фӕнды, о, мӕн фӕнды, цӕмӕй гермайнаг фӕсивӕд уой ӕрыгон сырдты хуызӕн». Ӕмӕ, ӕвӕццӕгӕн, уый тыххӕй ӕрмӕст Берлины немыцаг фашисттӕ басыгътой дӕс мин центнерӕй фылдӕр раззагдӕр прогрессивен литературӕйы чингуытӕ. 1933 азы 14 июны Гитлер ныммыхуыр кодта ног культурӕ царды рауадзыны тыххӕй адӕмы сыгъдӕг кӕныны закъон. Бынтон ныллӕггондӕй цы бӕрӕггӕнӕнтӕ ис, уыдонмӕ гӕсгӕ ӕрмӕст 1934 азы 56.00 сывӕрджын сылгоймаджы ӕнӕцот фӕкодтой. Уыдонӕй 3.000 культурой операцийы рӕстӕг амардысты. Уыцы фыдракӕнды закъон дарддӕр рӕзын кӕнгӕйӕ, 1941 азы Гитлер ныммыхуыр кодта ноджыдӕр ӕндӕр декрет, кӕцыйы комкоммӕ амынд ис: «Лӕг ӕмӕ ус иумӕ куы цӕрой ӕмӕ сын цот куы нӕ уа, уӕд аххосджын у лӕг, уымӕн ӕмӕ йӕм ницы лӕджыхъӕд ис, уымӕ гӕсгӕ лӕгӕн хъуамӕ баххуыс кӕна ӕндӕр нӕлгоймаг, ӕппӕты разӕй штурмовиктӕй исчи». Немыцаг фашисттӕ ӕцӕг дзыллон культурӕ ӕмӕ прогресс хъахъхъӕнджыты ныхмӕ тохы ӕрхъуыды кодтой ӕмӕ культурӕмӕ бахастой ногдзинад — дойныйӕн мизынцъаг нуазын кӕнын, дзыхӕй ӕвзаг ратонын, астӕуыстӕджы магъз ӕхсын, УДӕгас адӕймаджы йӕхи къахт ингӕны ныгӕнын, адӕймаджы зетийӕ бапырх кӕнын ӕмӕ уый басудзын, тъӕнгтӕ куыд рабырой, гуыбын уыйас нылхъивын. Раззагдӕр культурӕ дӕрӕн кӕнын хуымӕтӕджы фӕзынд нӕу. Уый нӕу паддзахадон чиновникты хицӕн къордты кӕнӕ гитлерон афицерты ӕнӕгьдаудзинады, хулигандзинады фӕстиуӕг. Нӕ, уый у фашистом режимӕн йӕхи биноныг ӕрхъуыдыгонд системӕ, уымӕн ӕмӕ ницӕййаг адӕм рухс зондӕй тынгдӕр ницӕмӕй тӕрсы. (Гете). Фашизм ӕмӕ культурӕйӕн иумӕйагӕй ницы ис. Раззагдӕр ӕмӕ прогрессивен наукӕ йӕ тӕрхон раджы рахаста фашизмӕн, рацӕуӕн кӕцӕй нӕй, ахӕм худинаджы бынаты йӕ сӕвӕрдта. Культурӕ, цивилизаци ӕмӕ гуманизм, — зӕгъы Гитлер, — сты ӕдылыдзинад ӕмӕ тӕппуддзинады ӕмтъерыйы ӕвдисӕн. Гитлер йе ’ппӕт чъизи ӕмӕ цъаммар удӕй арфӕ кӕны Хуыцауӕн ӕмӕ йӕ хъысмӕтӕн, ахуыргонддзинадӕй йӕ кӕй фӕиппӕрд кодтой, уый тыххӕй. Ӕнӕ наукон ахуыргонддзинадӕй мӕхи ӕнкъарын иттӕг дзӕбӕх, — зӕгъы уыцы ефрейтор. — Мах цӕрӕм ӕмбаргӕдзинады кӕроны дуджы.. .Зонд ӕмӕ ӕмбаргӕдзинад сты дзуттӕгты ӕрымысӕггаг хабӕрттӕ ӕмӕ славянты зонд, уымӕ гӕсгӕ сыгъдӕг туг сӕркъуыртӕ, адӕймаг кусартгӕнджытӕ, XX ӕнусы вандалтӕ — немыцаг фашисттӕ хъуамӕ ӕнӕтӕригъӕдӕй сафой ӕцӕг адӕмон культурӕ ӕрмӕст Германы нӕ, фӕлӕ ӕгас дунейы дӕр. Немыцаг фашисттӕ ныддӕрӕн кодтой ӕмӕ фесӕфтой польшӕйаг культурӕ. Горӕт Торуды цӕрджытӕ скъолатӕ байтом кӕнын ӕмӕ фӕсивӕдӕн сӕ мадӕлон ӕвзаг ахуыр кӕныны фадат куы бадомдтой, уӕд гитлерон ӕрратӕ уӕлбикъонӕй загътой: «Картоф къахын ӕмӕ цырыхъытӕ сыгъдӕг кӕнын ӕмбӕлы ӕнахуыргондӕй дӕр, уыдон та сты, фидӕны полыпӕйӕгтӕ ӕнахуыргондӕй дӕр кӕй кӕндзысты, ахӕм куыстытӕ». Бельгийы культурой цард бынтондӕр бамынӕг гитлеронты хицаудзинады аххосӕй. Гитлерон цъаммартӕ ныппырх кодтой ӕмӕ фехӕлдтой гермайнаг, чехаг, францаг, бельгийаг, польшӕйаг, югославаг ӕмӕ иннӕ адӕмты культурӕ. «Уыдон фӕнды советон адӕмты диссаджы социалистон культурӕ ныххӕлӕттаг кӕнын. Уыдон фӕнды ССРЦ-ы адӕмты ӕфсымӕрон бастдзинад фехалын, уыцы адӕмты иугӕйттӕй сцагъар кӕнын, сӕрибар советон адӕмты национ культурӕ сыскъуыйын ӕмӕ афтӕмӕй нӕ адӕмты ныдзӕм кӕныны фӕнд сӕххӕст кӕнын». (Молотов). Немыцаг ӕрдонгты уыцы ӕбуалгъ фӕндтыл дзурӕг сты, Гитилер ӕмӕ Геббельс ӕмӕ уыдоны тугмондаг фарсхӕцджытӕ сӕ къух ӕргомӕй кӕуыл бафыстой, ахӕм официален бирӕ факттӕ ӕмӕ документтӕ. Гитлеры зӕвӕттӕ сдӕрӕг инӕлар-фельдмаршал фон-Рейхенау 1941 азы 10 октябры цы бардзырд радта, уый лӕгхор Гитлеры ӕфсадмӕ сиды советон адӕмы ӕмӕ скӕсӕйнаг адӕмты культурӕ ӕмӕ историон хӕзнатӕ фесафынмӕ. Бардзырды бынтон ӕргомӕй загъд ис: «Скӕсӕны цыфӕнды историон ӕмӕ аивадон хӕзнатӕ дӕр сты истытӕ ӕмӕ ницытӕ». Иу булкъон 512 полчъы цы бардзырд радта, уым та ис: «Судзын хъӕуы ӕппӕт хӕдзӕрттӕ дӕр, уый тыххӕй сӕ раздӕр дзаг кӕнын хъӕуы хъӕмпӕй, бавӕрын дзы хъӕуы рӕмудзӕн ӕрмӕг ӕмӕ ӕппӕт хӕдзӕрттӕ рӕмудзын хъӕуы афтӕ, цӕмӕй сӕ фӕд дӕр бӕрӕг мауал уа». Немыцаг фашизмы чъизи къах кӕмдӕриддӕр ӕрлӕууыд, уым сӕфынц ӕнусты дӕргъы сарӕзт горӕттӕ ӕмӕ хъӕутӕ, советон адӕмы цӕрӕн бынӕттӕ, культурӕйы цыртдзӕвӕнтӕ, рынчындӕттӕ, бирӕ скъолатӕ, музейтӕ, театртӕ, клубтӕ, алыхуызон ӕхсӕнадон бӕстыхӕйттӕ. Уый тыххӕй бирӕ фыст ӕрцыди нӕ мыхуыры. Ясная Полянӕйы Толстойы музейы кусӕг фашисттӕн куы загьта, цӕмӕй чингуыты ӕмӕ хӕдзары дзаумӕтты бӕсты арт кӕной сугтӕй, уӕд ын гермайнаг офицер Шварц радта ахӕм дзуапп: «Мах сугтӕ нӕ хъӕуы, басудзыстӕм, Толстойы номимӕ цыдӕриддӕр баст у, уыдон». Басудздзыстӕм, фесафдзыстӕм, ныддӕрӕн кӕндзыстӕм, ныссӕтдзыстӕм — ахӕм у гитлерон сӕрхъӕн абырджыты ӕвзаг. Уыдон нырраууат кодтой Толстойы хӕзнатӕ, ныссастой хӕдзары дзаумӕттӕ, басыгьтой ӕмӕ ныкъкъуыввитт кодтой музейы инвентарь ӕмӕ уый фӕстӕ бандзӕрстой музейыл. Немыцаг ӕнӕуынон оккупанттӕ Ясная Полянӕйӕ аластой ахӕм -I--г- 39 -1-гтрофейтӕ: Л. Н. Толстой-иу цы саргъыл бадтис, уый, къулыл даргӕ тымбыл сахат, чингуты тӕрхӕг, хуыссӕнгӕрзтӕ, буфет, Ясная Полянӕйы зӕхкусджыты рагон уӕлӕдарӕс ӕмӕ афтӕ дарддӕр. Тулӕйы облӕсты ӕрмӕст 25 районы немыцаг фашисттӕ басыгьтой 316 хъӕуы ӕмӕ бынтондӕр фехӕлдтой 999 скъолайы. Уыдон басыгътой Бородинойы номдзыд музей. 1941 азы 5 ноябры Харьковы немыцаг офицертӕ бардзырд радтой, цӕмӕй ӕппӕт артисттӕ дӕр ӕрӕмбырд уыдаиккой Шевченкойы номыл театры. Артисттӕ куы ӕрӕмбырд сты, уӕд сӕ баивтыгътой уӕрдӕтты ӕмӕ сӕ, бирӕ адӕм кӕм змӕлыд, уыцы уынгты атардтой цӕугӕдонмӕ дон ласынмӕ. Немыцаг ӕфсад цалынмӕ рӕстӕгмӕ Мӕскуыйы облӕсты иуӕй-иу рӕтты уыд, уӕдмӕ фехӕлдта ӕмӕ ныххӕлӕттаг кодта 112 библиотекӕйы, 4 музейы, 54 театры ӕмӕ кинотеатры, Калугӕйы та немыцаг сырдтӕ дамбацатӕй ӕхстой стыр уырыссаг ахуыргонд К. Э. Циолковскийы ныв, басыгътой йын йӕ хӕдзар-музейы экспонаттӕ. Гитлерон сӕркъуыртӕ сӕ хъӕддаг сырды митӕй хъавыдысты советон адӕмы фӕтӕрсын кӕнынмӕ. Уыдон фӕнды советов адӕмы хъӕстӕ бынтон фесафын, йӕ алӕмӕты культурӕ йын сыскъуынын. Фӕлӕ цъаммар оккупантты фыдмитӕ нӕ адӕммӕ равзӕрын кодтой судзгӕ маст, ӕнӕуынондзинад ӕмӕ лӕгхор Гитлеры ӕфсад бынтон ныддӕрӕн кӕнынмӕ тырнындзинад. Фӕсарӕйнаг хъуыддӕгты Адӕмон Комиссар Молотовы нотӕтӕ сты гитлерон Германы фыдракӕндтӕн карз тӕрхон. Гитлерон оккупанттӕ сӕ тӕригъӕдтыл дзуапп ратдзысты. Сырх Ӕфсады бӕрзӕйсӕттӕн цӕфтӕй ӕгады сӕфт фӕуыдзысты. Къаддӕр ӕфхӕрд нӕ уыдзысты, уыдон чи сразӕнгард кодта, фыдбылызы ӕмӕ тугамӕст авантюрӕмӕ сӕ чи тардта ӕмӕ тӕры, уыдон дӕр. Уыдонӕн, уыцы абырджытӕн, иуварс фӕзилӕн нӕй дунейы адӕмты карз тӕрхонӕй. Иумӕйаг знаджы ныхмӕ тохы рӕзы ӕмӕ фидар кӕны ӕппӕт дунейы сӕрибар уарзаг адӕмты ӕнгомдзинад. Советон Социалистом Республикӕты Цӕдис ӕмӕ Великобританийы Иугонд Къаролады ӕхсӕн Гитлерон Германы ныхмӕ хӕсты ӕмӕ хӕсты фӕстӕйы ӕмгуыстады цӕдис саразыны тыххӕй 1942 азы 26 майы бафыст бадзырд у дунеон ахастдзинӕдты историйы ног диссаджы сыф. Гитлерон империализмы фыдракӕндты ныхмӕ баиу уӕвӕг адӕмты ноджы тынгдӕр бӕтты сӕ кӕрӕдзийыл. Гитлерон абырджыты бынтон ныддӕрӕн кӕнынмӕ арӕзт чи у, Советон Хицауады уыцы сталинон зондджын политикӕ растыл нымайгӕйӕ, нӕ социалистов Райгуырӕн бӕстӕйы патриоттӕ сӕхимӕ исынц знаджы ныппырх кӕныны охыл ноджы хуыздӕр ӕмӕ хъазуатондӕрӕй кусыны хӕс». * * * Христофоры сӕр-иу кӕмдӕриддӕр бахъуыд — иуфарс никуы азылд. Ирыстоны хъӕуты немыцаг салдаты уӕззау цырыхъ кӕмдӕриддӕр ӕрлӕууыд, уым скъолатӕ тынг хъыгдард баййӕфтой. Агъуыстытӕ ныддӕрӕнтӕ сты, басытъдысты чингуытӕ, стъолтӕ ӕмӕ бандӕттӕ. Иу ныхасӕй, ссӕрибаргонд хъӕуты скъолаты цард ногӕй аразинаг фӕцис. Ахуыргӕнджытӕ дӕр сӕ куыстӕй фӕхауӕггаг сты. Хъуыдис сын хӕдзардзин ӕххуыс. Уыцы хъуыддаджы стыр хӕс ӕрынцад Орджоникидзейы ахуыргӕнджыты зонындзинӕдтӕ бӕрзонддӕргӕнӕг институтыл. 1942 азы ноябры рухсады Министрад ӕрбатымбыл кодта, уыцы куыстмӕ хуыздӕр чи арӕхсыд, ахӕм ахуыргӕндты. Христофор уыдис уыцы адӕмы номхыгъды. Ам иу ӕнӕбары ногдзинад уыдис — ахуыры аз кӕй ныкъаппа-къоппатӕ, уый тыххӕй хъуыдис цыбырдӕр рӕстӕгмӕ программӕтӕ «ххӕстӕй рацӕуын. Уыцы уавӕр банывыл кӕныныл архайджыты къордӕн разамынд лӕвӕрдта Цыбыры-фырт. Ноджы ма институтмӕ ӕрӕмбырд уӕвӕг ахуыргӕнджытӕн бакасти лекЦи; «Скъолаты хъомыладон куыст хӕсты уавӕрты». * * * Январи уазалдӕр ӕхсӕвтӕй иуы ӕнафонты газет «Социалистическая Осетия»-йы редактор В. Смирении бадтис йӕ кусӕн стъолы уӕлхъус ӕмӕ касти радон номыры ӕрмӕджытӕ. Иу замай дуар байгом, ӕмӕ йӕ кӕсын фӕуагъта. Христофоры куы ауыдта, уӕд сыстад: -	Кӕдӕй-уӕдӕй ма! -	Де хсӕв хорз, — загъта Христофор, ӕмӕ дыууӕ рагон зонгӕйы сӕ къухтӕ райстой. -	Дӕ къухтӕ куы басыдысты, — сдзырдта редактор, йӕхӕдӕг ӕнафоны уазӕджы диванмӕ бахуыдта, ӕмӕ фӕрсӕйфӕрстӕм сбадтысты. -	Ӕрыдоны уыдтӕн, лекци кастӕн хъӕуы цӕрджытӕн. Нырма ныртӕккӕ схӕццӕ дӕн, — райдыдта Цыбыры-фырт. — Сӕ цӕрӕнбон бирӕ уыцы ӕфсӕддонтӕн. Уыдон мӕ сластой семӕ. Машинӕйы гуыффӕйы ныссалдтӕн. Цӕй, ӕфсӕддонтӕ дӕр хъармдӕр нӕ уыдысты. Ӕмӕ уыдон куы фӕразынц, уӕд ӕз уыдонӕй цӕмӕй цауддӕр дӕн? Смирении хъӕрӕй ныххудт: -	Уыдонимӕ дӕхи ма бар...Уыдон ӕндонӕй конд сты, нӕ хъахъхъӕнджытӕ. -	Ме ’рбацыды сӕрӕй мӕ цӕуыннӕ фӕрсыс? — Христофор бакасти редкакторы цӕстытӕм. — Ӕрыдоны иу хъӕбатыры хабӕрттӕ фехъуыстон...Ныффыссын ыл хъӕуы, ӕнӕмӕнг ыл ныффыссын хъӕуы. Уым Ботъоты Гӕмӕт цытӕ бакодта ӕмӕ йӕ немыц куыд амардтой, уый тыххӕй радзурын хъӕуы. Ӕз мӕхӕдӕг журналист куы уаин, уӕд бӕргӕ ныффыссин. -	Чи ныффысса, ахӕм ссардзыстӕм ӕмӕ ӕнӕмӕнг радзурдзыстӕм хъӕбатыры тыххӕй, — загъта редактор, йӕхӕдӕг сыстад, бацыд стъолы размӕ ӕмӕ гӕххӕттыл фӕнысан кодта: «Ботъоты Гӕмӕт. Цыбырты Христофоры курдиат. Уацхӕссӕджы арвитын хъӕуы Ӕрыдонмӕ», — стӕй фӕстӕмӕ йӕ бынатмӕ бацыд: — Уый мӕ нӕ ферох уыдзӕн, фӕлӕ дӕхӕдӕг рагӕй ницы фыссыс. Куыст дын бирӕ кӕй ис, уый зонын, фӕлӕ ссар рӕстӕг а,*мӕ нын истытӕ ныффысс. Фӕстагмӕ Христофор зӕрдӕ бавӕрдта, уацхъуыд ныффыссыныл кӕй ахъуыды кӕндзӕни, уый тыххӕй. 1943 азы январы газеты номыртӕй иу адӕм сӕ кӕрӕдзийы къухӕй скъӕфтой. «Патриоты мӕлӕт (Нӕ уацхӕссӕгӕй) Ӕхсӕвы йӕ бинонты арвыста фӕсчъылдыммӕ. Йӕхи цӕттӕ кодта партизанты къордмӕ ацӕуынмӕ. Хуыссӕг ыл уӕлахиз кӕнын райдыдта, ӕмӕ иу чысыл йӕхи ’руагьта: иу сахат афынӕй кӕндзӕн, стӕй ӕвӕлладӕй ахӕцдзӕн. Фӕллад лӕг ӕгӕр карз афынӕй. Фехъал адӕмы хъӕлӕбамӕ ӕмӕ ӕфсӕйнаджы цыдӕр ӕнахуыр хъырристмӕ. «Ау, хуысгӕйӕ баззадтӕн? — ахъуыды кодта. Рудзынгыл фӕтъӕпӕн. Йӕ цӕсгом фӕтар. Уынджы фӕцӕйцыдысты танкӕтӕ, сӕ фӕрстыл урс дзуарӕвӕрд нывӕфтыдтӕ. Цыдысты уӕрдӕттӕ, алы рдыгӕй ратӕх-батӕх кодтой фрицтӕ. Гӕмӕт цырд фӕлӕбурдта автоматмӕ: -	Кӕд исты амӕлттӕй алидзин. Кӕд нӕ, уӕд та удӕгасӕй мӕхи нӕ ратдзынӕн. Фӕлӕ хӕдзарӕй рацӕуын ӕнцон нӕ уыд. Чидӕр ӕй банымыгъта. Кӕртмӕ цӕуын райдыдтой немыцаг мотоциклисттӕ. -	Ӕлгьыст цъаммартӕ, — сдзырдта Ботъойы-фырт, рудзынджы авг асӕтгӕйӕ. Къулрӕбын йӕхи ӕрымбӕхста, фехста. Ныртӕккӕ дӕр ма сӕрыстырӕй чи лӕууыд, уыцы фриц йӕ къухтӕ уӕлӕмӕ сӕппӕрста ӕмӕ афӕлдӕхт чъизи зӕххыл. -	Цы агуырдтай, уый ссардтай, куыдзӕй гуырд, — сдзырдта Ботъойы-фырт, ӕмӕ дыккаг хатт ӕрбахӕцыд мӕлгъӕвӕгыл. Дыккаг немыцаг ныффӕлдӕхт иннӕ мардыл. Чысыл дарддӕр хӕбӕцц слӕууыд иннӕ немыцаг, йӕ *а?цӕнгарз хӕдзармӕ саразгӕйӕ, йӕ хъӕлӕсы дзаг хъӕр кодта: -	Русс капут! Фӕцыд гӕрах. Знаджы нӕмыг сӕмбӕлд Гӕмӕты рахиз къухыл. Цӕф тынг рысти. Фӕлӕ Гӕмӕт быхсыди. -	Знаджы къухмӕ мӕхи нӕ ратдзынӕн! — ӕмӕ фыррыстӕй йӕ дӕндӕгты къӕс-къӕс цӕутӕйӕ, иннӕ рудзынгыл йӕхи ныццавта. Къух тыххӕй урӕдта автомат. Хъарм туг лӕсӕнтӕ кодта хъӕдгомӕй. Тугдзыд ӕнгуылдзтӕ ӕрбалхъывтой мӕлгъӕвӕг. Нӕмыг ӕхситгӕнгӕ атахт уӕлдӕфы ӕмӕ немыцаджы риуы ахызт. Ноджыдӕр ма иу немыцаг йӕ мӕлӕт кӕй ссардта, уый куы федта Ботъойы-фырт, уӕд цӕхӕрадонмӕ агӕпп кодта. Немыцаг дӕс сӕркъуырӕй фылдӕр ныббарц сты советон партизаны фӕдыл. - Айсут, хамасхортӕ! — фӕхъӕр кодта зӕронд коммунист, ӕмӕ автомат аскъӕрдта немыцаг цъаммартыл. Фрицтӕ удаистӕй сӕхи фӕстӕмӕ аппӕрстой. Уыцы рӕстӕгӕй фӕпайда кӕнгӕйӕ, Ботъойы-фырт багӕпп кодта кауы сӕрты Ефросинья Белогорцевайы кӕртмӕ. Фӕлӕ йӕхи амбӕхсын йӕ къухы нал бафтыди: гуырӕй-гуырмӕ йӕ размӕ фесты ӕртӕ немыцаджы. Гӕмӕт фӕцырд ӕхсынмӕ. Къуырццӕвыны бахаудта. Алырдыгӕй йӕм хӕстӕгӕй-хӕстӕгдӕр кодтой фашистон салдӕттӕ. Сарӕх сты гӕрӕхтӕ. Ӕмӕ фашистон нӕмыг ӕрфӕлдӕхта патриоты. Немыц нӕ уагьтой Ботъоты Г ӕмӕты баныгӕнын. Ӕртхъирӕн кодтой марынӕй. Дыууӕ къуырийы бӕрц Ботъойы-фырты мард баззад уӕлӕуыл. Ӕрмӕстдӕр 14 ноябры боныцъӕхтыл сыхӕгтӕ бахъуызыдысты Ботъоты цӕхӕрадонмӕ. Тедтойты Михал, Бязырты Мисурӕт ӕмӕ йӕ 16-аздзыд фырт Ӕхсар, Юлия Зеленская, Дудиаты Сӕниат, Томайты Тамарӕ ӕмӕ Созайты Мӕхӕмӕт, сӕ цардӕн тӕссаг уӕвгӕйӕ, ингӕн скъахтой ӕмӕ бацыгӕдтой коммунист Ботъойы-фырты». Газет куы рацыд, уыцы бон изӕрӕй йӕ редактор телефонӕй бадзырдта Цыбыры-фыртмӕ: -	Цӕй, куыд, ӕмбал Цыбыры-фырт, бакастӕ уыцы уацхъуыд? Ӕрыдойнаг хъӕбатыр Ботъоты Гӕмӕты тыххӕй? -	Бакастӕн, бакастӕн, — дзуапп радта Христофор. — Стыр хорздзинад сарӕзтат...Раст ӕй цыма мӕхӕдӕг ныффыстон, афтӕ ӕхсызгон мын у... Смирении кӕронмӕ байхъуыста ныхасмӕ, стӕй афтӕ: -	Дӕ фӕрцы фыст ӕрцыди, Христофор, стыр бузныг. Уыцы фарстайыл ныхас куы фесты, уӕд Христофор редакторӕн загъта: -	Статья ныффыссынӕй дын зӕрдӕ бавӕрдтон, ӕмӕ мӕ рох нӕу. Цавӕр фарста райсон, ууыл хъуыды кӕнын. Куы йӕ равзарон, уӕд дӕм бауайдзынӕн. Ахуыргонд йӕ дзырд нӕ фӕсайдта: 1943 азы 15 мартъийы газет «Социалистическая Осетия»-йы рацыд йӕ фыст ӕрмӕг агитатортӕ ӕмӕ пропагандисттӕн ӕххуысӕн «Парижы коммунӕйы бонмӕ». Дӕсны агитатор йӕ фыстыты парахатӕй ӕвдыста, Райгуырӕн бӕстӕ хъахъхъӕнын кӕй у ӕппӕт адӕмты иумӕйаг хӕс. * * * Республикӕйы дзыллӕты ӕхсӕн цыдис бирӕвӕрсыг куыст Райгуырӕн бӕстӕмӕ, Ирыстонмӕ, Сырх Ӕфсадмӕ уарзондзинад тыхджындӕр кӕныныл. Уыцы ахсджиаг фарстайы партийы обком ӕмӕ хицауад ӕнцой кодтой сӕрӕндӕр адӕймӕгтыл, политиком ӕмӕ зонадон ӕгъдауӕй ӕххӕстдӕр чи уыд, ахӕмтыл. Уыдоны номхыгъды фидар бынат ахста Цыбырты Христофор. 1943 азы райдианы партийы обком уынаффӕ рахаста, Ирыстоны хӕстон цауты фӕдыл документалон киноныв саразыныл. Не ’фсӕдтӕ Дӕуджыхъумӕ бацӕуӕнты немыцӕн цы бӕрзӕйсӕттӕи цӕф иыккодтой, уый равдисын хъуыдис арфӕй. Нӕ республикӕйы хицауады курдиатмӕ гӕсгӕ йӕ арӕзта Тбилисийы киностудийы сфӕлдыстадон къорд. Партийы обком сарӕзта, уымӕн чи ххуыс кодта, ахӕм къорд бынӕттон интеллигенцийы минӕвӕрттӕй ӕмӕ партион кусджытӕй. Уырдӕм бакодтой Цыбырты Христофоры дӕр. Иу бон къорды уӕнгтӕм фӕсидтысты культурӕйы министрадмӕ. Уырдӕм ӕрбацыдысты республикӕйы разамонджытӕ дӕр. Ӕмбырды радзырдта Цӕгат Ирыстоны Адӕмон Комиссарты Советы сӕрдар Хъулаты Хъуыбады. -	Цӕмӕй сфӕлдыстадон къорд хуызӕнӕн, биноныг куыст бакӕна, уый тыххӕй сымах хъуамӕ тынг баххуыс кӕнат, — ракуырдта уый. Къорды уӕнгтӕй алкӕмӕн дӕр радтой бӕлвырд бакӕнинӕгтӕ. Раст зӕгъын хъӕуы, кӕд Христофор куыст хъуаг нӕ уыд, уӕддӕр ын тынг ӕхсызгон уыд. Кадджын хӕс ӕххӕст кӕныны сӕраппонд Христофор балӕууыди бирӕ рӕтты — Алагиры, Бирӕгъзӕнджы, Суададжы, Джызӕлы, Сырх-Дыгуры. Алы ран дӕр фембӕлди хъӕуты зындгонд ӕмӕ номдзыд минӕвӕрттимӕ, кӕсын ӕмӕ фыссын чи зыдта, уыдонимӕ, ӕмӕ сӕ куырдта, цӕмӕй ӕвӕстиатӕй фембӕлой киноныв аразджытимӕ, радзурой сын бӕлвырд хабӕрттӕ. Ӕмӕ уыцы курдиатмӕ гӕсгӕ адӕм цыдысты киноныв аразджытимӕ фембӕлынмӕ. Уымӕй уӕлдай Цыбыры-фырт къорд хатты абалц кодта сфӕлдыстадон къорды уӕнгтимӕ Кировы ӕмӕ Дыгуры районты колхозтӕм ӕмӕ культурӕйы кусӕндӕттӕм, Тбилисийы киностудимӕ. Киноныв арӕзт фӕци хӕрз цыбыр ӕмгъуыдмӕ. Алы ран дӕр ӕм сӕ тӕккӕ дзаг кинотеатрты ӕмӕ клубты кастысты стыр цымыдисӕй. Киноныв сын сӕ зӕрдӕты гуырын кодта цин ӕмӕ маст. Иу бон Христофор тагъд-тагъд фӕцӕйцыди горӕты проспектыл. Уыцы рӕстӕг кинотеатрӕй ракалдысты адӕм. Се ’хсӕн — бирӕ зонгӕтӕ. Уалынмӕ Цыбыры-фырт айхъуыста йӕ ном, ӕмӕ алырдӕмты афӕлгӕсыд. Ауыдта Цорӕты Мылыхойы. Сӕ кӕрӕдзийы хорз зыдтой. Мылыхо уыди нӕ республикӕйӕ ССР Цӕдисы Сӕйраг Советмӕ фыццагдӕр депутаттӕй иу. Номдзыд зӕхскусӕгӕй бӕрзонд бынатмӕ схызт. Иры дзыллӕты ӕхсӕн нымад лӕг. Дыууӕ лӕджы сӕ кӕрӕдзийы афӕрстытӕ кодтой царды хабӕрттӕй, стӕй Мылыхо йӕ армытъӕпӕнтӕ ныххоста: -	Диссаджы киноныв! Уымӕ чи бакӕса, уый фендзӕни, куыд тыхджын стӕм! -	Стӕй бамбардзӕни, — ныхас йӕхимӕ райста Цыбырыфырт, — Ирыстон Советом Цӕдисы цы бынат ахсы, уый. Зонгӕтӕй ма чидӕртӕ сӕ разы алӕууыдысты. Уыдон дӕр рацыдысты кинотеатрӕй. Цы кинонывмӕ бакастысты, уый уыди сӕ ныхасы сӕр. Иууылдӕр дзы ӕппӕлыдысты. Документалон кинонывӕн стыр ахадындзинад уыдис ӕцӕгдӕр. Уым айдӕны зынӕгау зындис, горӕтты ӕмӕ хъӕуты цӕрджытӕ Сырх Ӕфсадимӕ уӕхски-уӕхск Ирыстоны сӕйраг горӕт бахъахъхъӕныныл куыд тох кодтой, уый. Адӕмы цӕстытыл ма уадысты Дзӕуджыхъӕуы алфамбылай тугкалӕн хӕстытӕ. Немыцаг ӕрдонгтӕ бомбӕты ӕмӕ сармадзанты тыхӕй горӕтмӕ лӕбурдтой, бирӕгъты бал ӕнгом дзугмӕ куыд лӕбура, афтӕ. Тырныдтой нӕхиуӕтты тугвидыд ӕмӕ удаист фӕкӕнынмӕ. Фӕлӕ нӕ! Горӕты цӕрджытӕ равдыстой диссаджы лӕгдзинад ӕмӕ патриотизм. Знагӕн стыр цӕлхдурау уыдысты горӕты алыварс дзыллӕты арӕзт фидӕрттӕ. Кусджытӕ сӕ къухтӕм райстой хӕцӕнгарз, ӕрлӕууыдысты Сырх Ӕфсады фарсмӕ, ӕмӕ хъӕуы ма дӕ — нал! Ӕрра знаджы фыццаг ныббырст фӕсыкк. Уалынмӕ Сырх Ӕфсад сындӕггай-сындӕггай райдыдта горӕты алфамбылӕйттӕ немыцӕй сыгъдӕг кӕнын. Ног ныббырст, ӕмӕ нӕхиуӕттӕ смидӕг сты Джызӕлы. Уыцы зындгонд хъӕу байст цы кадртӕ ӕвдисынц, уыдон ӕнӕхъӕн кинонывы дӕр сты ӕппӕты хъомысджындӕр. Сӕ фӕрстыл джебогътӕ ауыгъд, афтӕмӕй сырхӕфсӕддонтӕ сӕ риуы ӕмбӕрц размӕ ахӕцыдысты. Уромӕг сӕ нал уромы. Быдыр абухы знаджы минӕты рӕмыгъдтытӕй. Мӕнӕ фӕмард иу ӕфсӕддон, ӕрфӕлдӕхт дыккаг дӕр, фӕлӕ иннӕтӕтӕ нӕ Цудынц. Уыдон, сӕ фӕндагыл цыдӕриддӕр ис, уый зӕйау ссӕндынц. Ницы кӕны, ницы: райсдзысты се ‘мбӕлтты маст, райсдзысты сӕ хӕстӕджыты туг. ■1	47 Тынг ахадгӕ рауадысты, фӕллойгӕнджытӕ сырхӕфсӕддонтыл куыд цин кӕнынц, уый ӕвдисӕг сценӕтӕ. Ирыстоны цӕрджытӕ сӕ ирвӕзынгӕнджыты сӕ уӕлныхты систой. Христофор ӕмӕ Мылыхо бирӕ фӕдзырдтой кинонывы тыххӕй, фӕлӕ хӕдӕфсарм ахуыргонд ницы загъта, уый дӕр киноныв рӕстмӕ рауайыны хъуыддагмӕ цыдӕр ӕвӕрӕн кӕй бахаста, уый тыххӕй. Ахӕм миниуӕг ӕм уыд кӕддӕриддӕр: нӕ уарзта йӕ хорз хъуыддӕгты тыххӕй дзурын. Фыдыбӕстӕйы Стыр хӕсты йе сгуыхтдзинӕдты тыххӕй Цыбырты Христофор райста дыууӕ майданы — «Кавказ бахъахъхъӕныны тыххӕй» ӕмӕ «1941-1945 азты Фыдыбӕстӕйы Стыр хӕсты Германыл фӕуӕлахизы тыххӕй». * * * Хӕст куы фӕцис, уӕд Цыбыры-фырт ногӕй кусын райдыдта педагогом институты, партийы историйы кафедрӕйы. Йӕ лекцитӕм ӕмӕ семинарон ахуыртӕм студенттӕ уадысты разӕнгардӕй. Цыдӕриддӕр сын амыдта, уый арф истой сӕ зондмӕ, сӕ зӕрдӕтӕм. Афтӕ уыди бонӕй-бонмӕ. 1946 азы октябры Цыбыры-фыртмӕ фӕсидтысты партийы Цӕгат Ирыстоны обкоммӕ. -	Дзӕуджыхъӕуы хъуамӕ кусын райдайа облӕстон партион скъола, — загътой йын уым. — Хорз разамонӕг дзы хъӕуы. Христофор уыцы ныхӕстӕ куы фехъуыста, уӕд ӕм афтӕ фӕкасти, кӕд ӕй искӕмӕй бафӕрсынмӕ хъавынц, ӕмӕ хинымӕры нымайын райдыдта, ахӕмӕй кӕй зыдта, уыдон. Ссардта ахӕмтӕ. Кӕйдӕрты нӕмттӕ сӕ ранымадта. Обкомы кусӕг уый тыххӕй бузныг загъта Христофорӕн, стӕй афтӕ: -	Махмӕ та уӕдӕ ӕндӕр фӕнд ис. Партион скъолайы директорӕй Цыбырты Тадиозы фырт Христофоры сӕвӕрын. Христофор хорз зыдта, иугӕр партийы обкомы исты уынаффӕ фӕзынд, уӕд ыл дыууӕ зӕгъӕн нал ис, ӕмӕ уайтагъд йӕ къухтӕ сдардта. Уыцы рӕстӕг промышленность! куыстуӕттӕн, колхозтӕн, 48 -1-г партион ӕмӕ советон кусӕндӕттӕн кадртӕ цӕттӕ кӕныны фарста нымад уыд партион ахуыргӕнӕндӕтты стыр ахсджиаг хӕсыл. Суанг партийы Центром Комитетӕй дардтой сӕ цӕст уыцы куыстмӕ. Христофор уый хорз зыдта. Фӕлӕ, раст зӕгъын хъӕуы, ӕрмӕст ЦК-йы ӕмӕ обкомы зӕрдӕ балхӕныны тыххӕй нӕ бавнӕлдта дысфӕлдӕхтӕй йӕ хӕстӕм. Партион скъолайы зонд ӕмӕ арӕхстдзинад истой ас адӕм. Бирӕтӕ уыдысты усджынтӕ ӕмӕ моймӕдзыдтӕ. Уыдис дзы, хӕсты цӕхӕрӕй тыхтӕ-фыдтӕй, цӕфтӕй, сахъатӕй чи рацыд, ахӕмтӕ. Сӕ фылдӕры риутыл ӕрттывдтытӕ калдтой Советон Цӕдисы ордентӕ ӕмӕ майдантӕ. Христофор-иу арӕх дисы бацыд: куыд тынг фӕндыди се ’ппӕты дӕр ахуыр кӕнын. Ӕхсӕвбон нӕ хынцыдтой, уӕдӕ цас амал ис, уыйас фылдӕр базонӕм, зӕгъгӕ. Тыхст ӕмӕ ӕххормаг дӕр-иу баййӕфтой сӕ иуӕй-иутӕ, фӕлӕ уыдон дӕр сӕ ахуыргӕнджытӕ ӕмӕ се мбӕлттӕ ӕнкъард ӕмӕ ӕрхӕндӕгӕй никуы уыдтой. Уӕвгӕ сын сӕ директор Цыбыры-фырт бирӕ арӕзта, цӕмӕй сӕ тыхст къаддӕр уыдаид, уый тыххӕй. Уӕлдайдӕр — гуыбынӕй. Иу колхозӕй-иу лӕвар райста картоф, иннӕ ранӕй — дзулладжы ссад, ӕндӕр хӕдзарадӕй — дзидза, кӕцӕйдӕр — дыргътӕ. Афтӕмӕй бонӕддӕдӕртӕ кодтой скъолайы ахуыргӕнинӕгтӕ. Уалынмӕ партион скъола республикӕйы политикой ӕмӕ культурой царды бацахста диссаджы бӕлвырд ӕмӕ бӕрнон бынат. Иунӕг ахсджиаг цау дӕр ахӕм нал уыд, ӕмӕ йӕ минӕвӕрттӕ сӕ диссаджы удыхъӕд ӕмӕ зонды хъару кӕм нӕ равдыстой. Ӕмцег кодтой бирӕ райдиан партион, советон, профцӕдисон ӕмӕ фӕскомцӕдисон организацитыл, куыстой агитатортӕй ӕмӕ пропагандисттӕй промышленной куыстуӕтты, колхозты, кусӕндӕтты, культурӕйы артдзӕстыты. Уӕдӕ республикӕйы быдырты ӕмӕ дыргъдӕтты тыллӕг ӕфснайынмӕ дӕр сӕ сӕр кӕм хъуыдис, уым магусатӕ ӕмӕ хуыскъастӕутӕ никуы разынДысты. Хъӕууонхӕдзарадон куыстыты-иу скъолайы директор арӕх йӕхӕдӕг слӕууыд ахуыргӕнинӕгты ӕмӕ ахуыргӕнджыты разӕй. Ӕмбӕрста, разамонӕг йӕхӕдӕг йӕхи куыд дара, уымӕй иннӕты зӕрдӕйы ахӕт бирӕ аразгӕ кӕй у, уый. Партион скъолайы ахуырдзау фӕсивӕд сӕ директорӕй ныфсхаст кӕй уыдысты, уый фӕрцы алы боны царды дӕр сӕ фидар бынат хорз зыдтой. * * * 1952 азы апрелы Цыбыры-фырт ракуырдта, цӕмӕй йӕ партийы обком уыцы куыстӕй рауагътаид, ӕмӕ ногӕй раздӕхти педагогон институтмӕ марксизм-ленинизмы кафедрӕйы хистӕр ахуыргӕнӕгӕй. Пединститут...Ам цыма уӕлдӕф дӕр ӕндӕр уыдис, рогдӕр, сыгъдӕгдӕр, афтӕ йӕм кастис. Цыфӕндыйӕ дӕр ӕрыгон фӕсивӕдимӕ куыстӕй йӕ зӕрдӕ тынгдӕр радис. Ӕвӕццӕгӕн ын уый Хуыцау радта: ӕрмӕст зонд амонын нӕ, фӕлӕ хъомыл кӕнын дӕр. Студенттӕ та ахӕм ахуыргӕнджыты фылдӕр фӕуарзынц. Христофор сӕ мӕстджынӕй кӕмӕ дзырдтаид, уыдон дӕр хорз ӕмбӕрстой, йӕхицӕн сӕ кӕй ницы агуырдта, фӕлӕ сын сӕхи хъысмӕтыл кӕй тыхсыди. Уыцы куыствӕллад аз йӕ кӕронмӕ фӕцӕйхӕццӕ кодта. Христофор ӕм ногӕй ницӕмӕ ӕнхъӕлмӕ касти. Куыста ӕмӕ куыста, уӕдӕ цы уыдаид. Йӕ фӕллӕйттӕ хӕлар уыдысты кӕстӕртӕн, йе мкусджытӕн та — ныфс ӕмӕ разӕнгарды нысан. Уалынмӕ — диссаджы хабар. «ССР Цӕдисы уӕлдӕр ахуырады Министрад. Приказ № 716к 1952 азы 30 декабрь. Цыбырты Тадиозы фырт Христофор фидаргонд ӕрцӕуӕд УСФСР-йы рухсады Министрады Цӕгат Ирыстоны Хетӕгкаты Къостайы номыл паддзахадон педагогон институты директорӕй. ССР Цӕдисы уӕлдӕр ахуырады Министр В. Столетов». Цыбыры-фырт зыдта, институты директор Хъулаты Созырыхъо курдиат кӕй балӕвӕрдта йӕ куыстӕй йӕ суӕгъд кӕныны тыххӕй. Йӕхимӕ дӕр ын фӕдзырдтой партийы обкоммӕ, ССР Цӕдисы уӕлдӕр ахуырады Министрадмӕ ӕмӕ йын загътой, директоры бынаты сӕвӕрынмӕ йӕ кӕй хъавынц, уый, фӕлӕ фарста афтӕ тагъд алыг уыдаид, уый ӕнхъӕл нӕ уыд. ■	। 50 |_ | Христофорӕн Мӕскуыйы Министры бардзырд радтой. Мӕскуыйы ма чысыл афӕстиат. Поезды сбадтис. Уыцы сахат йӕ цӕстытыл уадысты йӕ царды цаутӕй бирӕтӕ. Йӕ зӕрдыл ӕрбаллӕуыди, бирӕ азты размӕ, Мӕскуымӕ ахуырмӕ ацӕуынмӕ куы хъавыдис, уӕд иу сӕрдыгон изӕр Дзӕуджыхъӕуы стыр уынджы Гӕдиаты Цомахъимӕ, педагогом институты уӕды директоримӕ, куыд базонгӕ, уый. Цас зондджын ныхӕстӕ йын фӕкодта Ирыстоны номдзыд, куырыхон лӕг! Цытӕ фӕдзырдта, уыдонӕй бирӕтӕ царды ӕцӕг разындысты. Ныр та — ацы хабар дӕр...Ӕз, дам, дын директоры бынат дӕр ратдзынӕн...Цыма йӕ уӕны касти... Диссаджы кадджын ӕмӕ куырыхон лӕджы фӕстӕ директоры бынатмӕ бацӕуын ӕнцон нӕ уыди. Хъулаты Созырыхъо...Ӕрмӕст йӕ иу фӕзынд, йӕ иу ныхас дӕр студенттӕн ӕмӕ ахуыргӕнджытӕн уыдысты бӕлвырд фӕтк, бӕлвырд ӕгъдау, ӕнӕмӕнгӕй афоныл ӕххӕстгӕнинаг хӕс. Уыцы фӕтк хъуамӕ фидар уа, — скарста Христофор, фыццаг хатт йӕ ног кусӕн уатмӕ бахизгӕйӕ. Иуӕй-иу, хицау куы свӕййы, уӕд дысфӕлдӕхтӕй бавналы, йӕ размӕ разамонӕг чи вӕййы, уый хъӕнтӕ агурынмӕ, уый тыххӕй дам-думтӕм ӕмӕ ӕмбисӕндтӕм цымыдисӕй фӕхъусы. Фӕлӕ Христофорӕн ахӕм нӕ уыд йӕ удыхъӕд. Фыццаг бонтыиу чидӕртӕ фӕмидӕг сты ӕмӕ-иу афӕлвӕрдтой Созырыхъойы фыдкой акӕнын. Уайтагъд бамбӕрста, хъуыддаг цӕмӕ цыдис, уый, ӕмӕ сӕ кӕмӕндӕрты уӕзданӕй загъта: - Кӕд искӕмӕ афтӕ фӕкаст, ӕмӕ ӕз ам бадын раздӕры хицауы хъуагдзинӕдтӕ агурыны ӕмӕ уый фыдкой кӕныны охыл, уӕд уый тынг рӕдыйы. Ӕнаипп адӕймаг та кӕм ис, фӕлӕ разамонӕджы аиппытӕ тынгдӕр разынынц...Фӕлтау баздӕхӕм, ^мӕ Хъулы-фырт цы бирӕ хорздзинӕдтӕ сарӕзта, уыдоныл ма ноджыдӕр хӕдзардзинӕй бафтауӕм...Гъе, уый лӕгдзинад уыдзӕнис, лӕгдзинад, уыйедтӕмӕ уыцы загъта-багътатӕ ницы сты...Созырыхъо цытӕ сарӕзта, алчидӕр нӕ уый бӕрц саразӕд, ^мӕ мах институтӕй хуыздӕр нал уыдзӕни... Цыбыры-фырт хорз зыдта, педагогом институты азфыстмӕ уымӕй размӕ йӕ разамонджытӕ цы стыр ӕвӕрӕн бахастой, уый. Фыццаг директор Къесаты Георги цы зынтӕй райдыдта гӕнах амайын! Уӕдӕ студенттӕ ӕххормаг ма уой, зӕгъгӕ, ма йӕхӕдӕг дӕр уӕхскуӕзӕй куыста. Уый фӕстӕ сӕ бирӕ зонындзинӕдтӕ ӕмӕ хъарутыл нӕ бацӕуӕрстой Ӕлборты Барысби, Къусраты Сӕрмӕт, Ӕбаты Шамиль, Демыраты Михал, Барахъты Еленӕ, Карп Чирва, Тинаты Николай, Павел Кобалава, Уӕлысаты Данел, Халид Ошӕв... Хорз бынтӕ ныууагътой уыдон Христофорӕн, бирӕ хъӕздыгдзинад. Тӕккӕ стырдӕр мулкыл та нымадта профессорты, ахуыргӕнджыты ӕмӕ студентты. Институты кад ноджы фӕбӕрзонддӕр кӕнын — уый банымадта йӕ сӕйраг хӕсыл. Уымӕн та зыдта бӕлвырд хос — ахуыры, зонадон-иртасӕн ӕмӕ хъомыладон куысты ног фӕндӕгтӕ агурын, уыдон бӕрзонддӕр къӕпхӕнмӕ исын. Уыимӕ ног директор хорз ӕмбӕрста, уыцы хӕстӕ ӕххӕст кӕнын ӕнцон кӕй нӕ уыдзӕнис, уый. Фӕлӕ йӕ дыстӕ бафӕлдӕхта ӕмӕ йӕ фарсмӕ ӕрбангом кодта адӕмы — айдагъ ахуыргӕнджыты нӕ, фӕлӕ студентты дӕр. Ӕрмӕстдӕр афтӕмӕй уыдис ног къӕпхӕнмӕ схизӕн. Куысты фыццаг бонты Христофор йӕ ахсджиагдӕр хӕсты тыххӕй кӕм фыста, иу ахӕм гӕххӕттыл сӕмбӕлдтӕн. Мӕнӕ ис: «Ног ахуыры аз институты сӕйрагдӕр хӕстыл нымад сты: 1.	Ахуырмӕ чи ’рбацыд, уыцы студенттӕн се ’ппӕтӕн дӕр каст фӕуыны фадӕттӕ саразын. 2.	Паддзахадон фӕлварӕнты бӕрӕггӕнӕнтӕ лӕмбынӕг раиртасын ӕмӕ уыдонӕй сомбонмӕ хатдзӕгтӕ скӕнын. 3.	Институт кастфӕуӕвджыты афопыл сӕ куысты бынӕттӕм арвитын. 4.	Институт кастфӕуӕвджытимӕ фидар бастдзинад дарын; уыдонӕн наукон ӕмӕ методикой ӕгъдауӕй ӕххуыс дӕттын; сӕ раззагдӕртӕн сын сӕ фӕлтӕрддзинад парахат кӕнын». 1953-1954 ахуыры азы куысты бӕрӕггӕнӕнтӕй барухс директоры зӕрдӕ. Ӕппӕты фыццаг цы сарӕзта, уыдонӕн сӕ сӕйрагдӕр: кафедрӕты ахадындзинад бӕрзонд систа. Ахуыры азы бӕрӕггӕнӕнты тыххӕй Цыбыры-фырт йӕ дзуаппы фыста: «Ахуыры азы дӕргъы, уӕлдайдӕр та дыккаг семестры, кафедрӕтӕ сӕ куыст зынгӕ фӕхуыздӕр кодтой. Уыдон ахуыртӕ аразыны хъуыддагмӕ лӕмбынӕгдӕр кӕсын райдыдтой. Кафедрӕты ӕмбырдты иудадзыг каст цыдис ахуыргӕнджыты куысты хъӕдмӕ. Сӕ сӕргълӕуджытӕ арӕх цыдысты се ’мкусджыты лекцитӕм ӕмӕ семинартӕм. Кафедрӕты ӕмбырдты фӕкъаддӕр организацией фарстаты нымӕц, фылдӕр дзы каст цыдис ахуырадон-методикон фарстатӕм, лекциты, семинарты ӕмӕ практиком ахуырты хӕрзхъӕддзинадмӕ». Алы уӕлдӕр скъолайы дӕр куысты фидар цӕг чи у, уыдоныл дзургӕйӕ, директор уӕлдай бӕстондӕр ӕрлӕууыд уырыссаг литературӕйы кафедрӕйы хъуыддӕгтыл. Ам азы дӕргъы уыди 15 ӕмбырды. Ӕркастысты дзы бирӕ ахсджиаг фарстатӕм. Зӕгъӕм, равзӕрстой лекциты тексттӕ: М. Лукашенко «А. М. Горький», Б. Кандиев «Гоголы «Мард удтӕ», Л. Страхова «Аив литературӕйы ӕддаг хуыз ӕмӕ хъуыды», Салӕгаты 3. «Т. Г. Шевченкойы цард ӕмӕ сфӕлдыстад», байхъуыстой докладтӕм: Сументы 3. «А. Н. Толстойы публицистикӕ Фыдыбӕстӕйы Стыр хӕсты рӕстӕг», В. Круглиевская «Социалистом реализмы рӕзт Ныгуылӕн Европӕйы литературӕйы», И. Писаренко «Л. Толстойы историон уацау «Хаджи-Мурат»-ы идейон-аивадон раиртӕст», Г. Кравченко «А. А. Фадеевы сфӕлдыстад». Цыбыры-фырт ӕрыгонӕй банкъардта уырыссаг ӕвзаджы ахадындзинад ирон фӕсивӕды хъысмӕты, уымӕ гӕсгӕ уӕлдай фылдӕр домӕнтӕ ӕвӕрдта уырыссаг ӕвзаджы кафедрӕйы размӕ. Иӕ фӕндонӕй ам ӕвӕрд ӕрцыди ног уаг. Ахсджиагдӕр темӕтыл лекци студенттӕм рахӕссыны размӕуымӕ кафедрӕйы ӕмбырды иумӕ ӕркӕсын. Ахӕм фӕндон райдианы ахуыргӕнджытӕн кӕд се ’ппӕты зӕрдӕмӕ нӕ фӕцыдис, уӕддӕр уайтагъд бамбӕрстой, сӕ куыстӕн сын стыр пайда кӕй у, уый. Ӕмӕ уӕд бирӕтӕ сӕхӕдӕг курын райдыдтой, цӕмӕй сын кафедрӕйы ӕмбырдты иртӕстаиккой сӕ бацӕттӕгонд лекцитӕ. Иумӕйаг физикӕйы кафедрӕйы ахуыргӕнджытӕ сарӕзтой, иудадзыг чи куыста, ахӕм семинар «Иумӕйаг физикӕйӕ лабораторок ахуыртӕ аразыны ахсджиаг фарстатӕ». Педагогом институты педагогикӕйы кафедрӕ сси тӕккӕ бӕрнондӕртӕй ӕмӕ ахсджиагдӕртӕй иу. Ахуыры азы дӕргъы йӕ кусджытӕ иумӕ ӕмбырдӕй бацыдысты се ’мкусджыты лекцитӕм 12 хатты. Кафедрӕйы сӕргълӕууӕг В. Розенберг бабӕрӕг кодта 17 лекцийы ӕмӕ семинары. Уыимӕ алы ахӕм бацыды фӕстӕ дӕр кафедрӕйы кусджытӕ бӕлвырд ӕмӕ цӕстуарзонӕй дзырдтой ахуыртыл. Ӕппӕлыдысты, хорздзинӕдтӕй, дзырдтой хицӕн хъуагдзинӕдтыл. Ацы кафедрӕйы ахадындзинад фӕарфдӕр ноджыдӕр ма иу ахсджиаг хъуыддаджы. Институт ӕмӕ республикӕйы иумӕйаг ахуырады скъолаты ӕхсӕн фидар сфӕлдыстадон ӕмгуыстдзинад саразыны фарстайы. Раст зӕгъын хъӕуы, педагогон институт йӕ къӕхтыл куы слӕууыд, уӕдӕй фӕстӕмӕ дӕр уыцы фарста фӕстӕгтӕй никуы уыд, фӕлӕ йӕ Христофор ӕвӕрдта ног хуызы. Фыццаджыдӕр-фыццаджыдӕр, астӕуккаг ӕмӕ райдиан скъолаты ахуыргӕнджытӕн методикой ӕххуыс кӕнын. Ардӕм, институтмӕ, арӕх куыд цӕуой ӕмӕ хуыздӕр кусджыты лекциты, семинарты ӕмӕ практиков ахуырты куыд архайой, афтӕ. Скъолаты арӕхстджындӕр ахуыргӕнджытӕй иуӕй-иутӕн хицӕн предметтӕй студенттимӕ семинарон ахуыртӕ аразыны бар раттын. Дыккагӕй та, хистӕр кълӕсты скъоладзаутӕй фидӕны ахуыргӕнӕг суӕвын кӕй фӕнды, уыдонимӕ сӕрмагондӕй кусын. Цыбыры-фырт тынг цырын кодта наукон-иртасӕн куыст. Директоры бынатмӕ бахизгӕйӕ, фыццаг дыууӕ мӕйы дӕргъы фембӕлд институты 163 ахуыргӕнӕгӕй алкӕимӕ дӕр ӕмӕ сӕ лыстӕг ӕрфарста, цавӕр иртасӕн куыст кӕны, уымӕй. Цыбыр рӕстӕгмӕ 85 райдыдтой ахсджиаг фарстатӕ иртасын. Зӕгъӕм, экономикой ӕмӕ физикон географийы кафедрӕты кусджытӕ бавнӕлдтой Дзӕуджыхъӕу алывӕрсыгӕй басгарынмӕ. 72 адӕймаджы райдыдтой кандидатом фӕлварӕнтӕ дӕттын. Куыст цыдис 11 доктором ӕмӕ 40 кандидатом диссертацийыл. Профессортӕ ӕмӕ ахуыргӕнджытӕ сӕ наукон-иртасӕн куысты тыххӕй дзуапп лӕвӕрдтой ӕрмӕст кафедрӕты ӕмӕ советы ӕмбырдты нӕ, фӕлӕ лӕгӕй-лӕгмӕ директоры раз дӕр. Директор стыр ӕргом здӕхта институты профессорты ӕмӕ ахуыргӕнджыты фӕллӕйттӕ джиппы уадзынмӕ. Йе 'ххуысӕй Мӕскуыйырацыдыстыхистӕр ахуыргӕнӕгД.Мычниковыдыууӕ чиныджы «Математикӕйы курсы бынат барыны куыстытӕ» ӕмӕ «Картӕтӕ аразын астӕуккаг скъолайы». Цӕгат Ирыстоны чингуыты рауагьдады боны рухс федтой ахӕм чингуытӕ: Багаты Н. «Ирон ӕвзаджы грамматикӕ», Туаты О. «Ирон литературӕйы хрестомати 8 къласӕн», Карсанты Б. «Ирон литературӕйы хрестомати 7 къласӕн», Калоты Г. «Кӕсыны чиныг 3 къласӕн», «Кӕсыны чиныг 4 къласӕн». Республикӕйы царды ӕрцыди стыр ахсджиаг цау: рацыди Цӕгат Ирыстоны истори. Уымӕн йӕ тӕккӕ ахсджиагдӕр сӕргӕндтӕ ныффыстой педагогом институты ахуыргӕндтӕ. Ноджыдӕр ма уыцы ахуыры азы вазыгджын хабӕрттӕй иу. Кӕронбӕттӕн наукон конференци. Уым сӕйраг докладтӕ скодтой зындгонд историктӕ Тедтойты А. («Советон хицаудзинады равзӕрст ӕмӕ рӕзт Украинӕйы») ӕмӕ Тотойты М. («Нудӕсӕм ӕпусы фыццаг ӕмбисы Ирыстоны историйӕ»). Конференцийы бӕрӕггӕнӕнтӕ хынцгӕйӕ, директор стыр арфӕтӕ ракодта институты ахуыргӕнджытӕй бирӕтӕн се ’нтыстджын наукон куысты тыххӕй. Номӕй-номмӕ сӕ фӕнымадта: А. Алиев, В. Дядькин, И. Подберезин, М. Лукашенко, Сументы 3., К. Ряшенцев, Зӕнджиаты Н., Г. Андриевский, А. Говоркова, А. Конокотина, Б. Белогуров, Моргуаты Р, Наниты В., С. Григорович... * * * Иннӕтӕй бирӕ домгӕйӕ, Христофор йӕхӕдӕг дӕр наукониртасӕн куысты размӕ цыдис фидарӕй. 1947 ӕмӕ 1951 азты йын ӕнтыстджынӕй лӕвӕрд уыдысты кандидатон минимумы фӕлварӕнтӕ Цӕгат Ирыстоны наукон-иртасӕг, нӕхи педагогом ӕмӕ Пятигорскы ахуыргӕнджыты институтты. Цалдӕр азы ӕнувыдӕй куыста кандидатон диссертацийыл. «Цӕгат Ирыстоны облӕстон партион организаци Фыдыбӕстӕйы Стыр хӕсты рӕстӕг», — афтӕ хуынд йӕ диссертаци. Автор бирӕ фарстатӕ сӕвӕрдта йӕ размӕ ӕмӕ сӕ ӕнтыстджынӕй раиртӕста. Промышленность! рӕзт хӕсты размӕйы фондзазонты. Цӕгат Ирыстоны АССР-йы хъӕууон хӕдзарады коллективизаци. Культурой революци Цӕгат Ирыстоны. Адӕмон хӕдзарад ӕмӕ паддзахадон разамынды рацарӕзт хӕсты домӕнты бындурыл. Сылгоймӕгтӕ ӕмӕ фӕсивӕды ахадындзинад республикӕйы промышленность! ӕмӕ хъӕууон хӕдзарады. Социалистов ерысы рӕзт Цӕгат Ирыстоны хӕсты азты. Цӕгат Ирыстоны колхозом зӕхкусджыты патриотизм хӕсты бонты. Цӕгат Ирыстоны фӕллойгӕнджыты ӕххуыс Сырх Ӕфсадӕн ӕмӕ цӕф хӕстонтӕн. Цӕгат Ирыстоны партион организаци 1942 азы фӕззӕджы хӕст республикӕйы арӕнтӕм хӕстӕг кӕныны уавӕрты. Республикӕйы партион организаци — знаджы фӕсчъылдым партизанты тох амидингӕнӕг. Ирон адӕмы хъӕбулты хӕстон сгуыхтдзинӕдтӕ тохы быдырты. Немыцаг-фашистон ныббырсты фӕстиуджытӕ ӕмӕ Цӕгат Ирыстоны партион организацийы куыст сӕ аиуварс кӕныныл. Партион организацийы архайд Цӕгат Ирыстоны промышленность йӕ къӕхтыл слӕууын кӕныныл. Цӕгат Ирыстоны хъӕууон хӕдзарад банывыл кӕныныл тох. 1953 азы 18 декабрь! Ростовы В. М. Молотовы номыл паддзахадон университеты советы уӕнгтӕ ӕрӕмбырд сты Цыбыры-фырты кандидатон диссертацимӕ ӕркӕсынмӕ. Йӕхӕдӕг цыбырӕй радзырдта йӕ куысты сӕйраг фарстатыл. Советы уӕнгты бирӕ фарстатӕн радта бӕлвырд дзуӕппытӕ. Оппоненттӕ раппӕлыдысты куыстӕй, фӕлӕ хицӕн хъуагдзинӕдтӕ дӕр йӕ цӕстмӕ бадардтой. Уыдон раз дӕр Христофор къӕмдзӕстыгӕй нӕ лӕууыд. Иуӕй-иу уайдзӕфтимӕ кӕд сразы, уӕддӕр фидарӕй хъахъхъӕдта йӕ сӕйраг хъуыдытӕ. Фӕстагмӕ советы ӕмбырды протоколы фӕзынд ахӕм рӕнхъытӕ: «Цыбырты X. Т. бакодта стыр, бирӕвӕрсыг куыст ӕмӕ рӕгъмӕ рахаста арфхъуыдыджын диссертаци. Диссертаци йӕхӕдӕг, йӕ автореферат, официален оппонентты раныхӕстӕ ӕвдисӕн сты, наукон куыст дзуапп кӕй дӕтты ӕппӕт домӕнтӕн дӕр, ӕмӕ йӕ автор Цыбыры-фырт кӕй у историон наукӕты кандидаты номы аккаг. Диссертацийы ӕрмӕг хицӕн чиныгӕй рауадзын фӕуыдзӕни стыр пайда». 1957 азы республикӕйы чиныгуадзӕн ӕвӕджиауы хъуыддаг сарӕзта, Цыбырты Христофоры чиныг «Цӕгат Ирыстоны партион организаци Фыдыбӕстӕйы Стыр хӕсты рӕстӕг», зӕгъгӕ, кӕй рауагъта, уымӕй. Чиныджы автор уый бӕрц бӕлвырд ӕрмӕг ӕрӕмбырд кодта, ӕмӕ ма абон дӕр йӕ куыстхъомдзинад дисы ӕфтауы. Стӕй ма мӕ иу хъуыддаг бафиппайын фӕнды. Бирӕ азты дӕргъы, уыимӕ ныртӕккӕ дӕр, Фыдыбӕстӕйы Стыр хӕсты тыххӕй чи фӕфыссы, кӕнӕ фӕдзуры, уыцы ахуыргӕндтӕй, фысджытӕй, журналисттӕй, ӕхсӕнадон кусджытӕй бирӕтӕ фӕпайда кӕнынц, Цыбыры-фырт хӕдзардзинӕй царды цы ӕрмӕг рауагъта, уымӕй. Ӕмӕ уый хуымӕтӕджы нӕу. Чиныджы бакӕсӕн ис сӕдӕгай мыггӕгтӕ ӕмӕ нӕмттӕ, базонӕн ис дӕсгай промышленной куыстуӕтты, колхозты, кусӕндӕтты ӕнтыстдзинӕдтӕ хӕсты бонты. Иуӕй-иуты дзы зӕрдыл ӕрлӕууын кӕнӕн ӕмбӕлы. ...1941-1945 азты Цӕгат Ирыстоны партион организацийы рӕнхъытӕм ист ӕрцыд 5406 адӕймаджы (уыдонӕй: партийы уӕнгтӕй — 2548, партийы уӕнгтӕм кандидаттӕй — 2858). ...Цӕгат Ирыстоны фӕскомцӕдисон организаци уыцы рӕстӕг йӕ рӕнхъытӕм райста 13394 лӕппуйы ӕмӕ чызджы. ...Республикӕйы сӕдӕгай лектортӕ, докладгӕнджытӕ ӕмӕ ӕртӕ мин агитаторӕй фылдӕр рапарахат кодтой дзыллонагитацион ӕмӕ политикон-хъомыладон куыст адӕмы ӕхсӕн. Ӕрмӕст 1941 азы 22 июнӕй 1942 азы 15 октябрмӕ горӕт Дзӕуджыхъӕуы каст ӕрцыди 2507 лекцийы ӕмӕ доклады, кӕцытӕм байхъуыстой 230000 адӕймаджы. Уыцы рӕстӕгмӕ хъӕууон районты 390000 адӕймагӕн каст ӕрцыди 2900 лекцийы ӕмӕ доклады. ...Хӕсты азты пропагандӕйы ӕмӕ агитацийы хъуыддаджы парахатӕй пайдагонд цыдис центром ӕмӕ бынӕттон мыхуырӕй. Цӕгат Ирыстоны цыдис иронау ӕмӕ уырыссагау дыууӕ республикой, районты иуӕндӕс ӕмӕ заводты бирӕтиражон цыппар газеты. ... Ахъаззаджы куыст кодта Цӕгат-Ирыстоны паддзахадон рауагъдад. Ам ӕрмӕст хӕсты фыццаг аз джиппы рауагътой 200 чиныджы, кӕцыты иумӕйаг тираж схӕццӕ 855400 экӕмплярмӕ. ...1941 азы 22-29 июны бархионты курдиӕттӕм кӕсӕг республикой къамис равзӕрста иу мин курдиатӕй фылдӕр, кӕцыты ныффысджытӕ домдтой, цӕмӕй сӕ ӕвӕстиатӕй арвыстаиккой хӕстмӕ. ...Рахизфарсы районы Ӕртыккӕгӕм Интернационалы помыл колхозы ӕхсайаздзыд уӕнг Тебиаты Хабос хъӕубӕсты иумӕйаг ӕмбырды дзырдта: «Ӕз зӕронд лӕг дӕн, фӕлӕ уавӕр куы бадома, уӕд хӕцӕнгарзимӕ ацӕудзынӕн Райгуырӕн бӕстӕ хъахъхъӕнынмӕ, цӕмӕй знагыл фӕуӕлахиз уӕм». ...1941 азы 23 июны райсомӕй вагӕттӕ цалцӕггӕнӕн заводы кусджытӕ Гулисидзе, Путилин, Межняков, Иванов, Юрченко, Хохлюк, Паничкин, Юров парткоммӕ ӕмӕ завкоммӕ балӕвӕрдтой курдиӕттӕ хӕцӕг ӕфсадмӕ ацӕуыны тыххӕй. ...Елхоты МТС-ы тракторист Дауыйаты Владимир ӕфсӕддон комиссарадмӕ балӕвӕрдта курдиат: «Мӕ дыууӕ хистӕр ӕфсымӕры сты Сырх Ӕфсады. Курын ӕмӕ мӕнӕн дӕр раттут хӕсты архайыны бар, ме 'фсымӕртимӕ ӕрлӕууыны ӕмӕ уыдонймӕ иумӕ знаджы ныхмӕ ӕрлӕууыны ӕмӕ уый дӕрӕн кӕныны фадат». ...Томайты ӕфсымӕртӕ — Тӕтӕрхъан ӕмӕ Хадзымуссӕ куырдтой, цӕмӕй сӕ арвыстаиккой хӕсты быдырмӕ знаджы дӕрӕн кӕнынмӕ. ...Нӕлгоймӕгтӕй фӕсте нӕ задысты сылгоймӕгтӕ дӕр. Дыууӕ хойы — Надеждӕ ӕмӕ Наталья Подойницынтӕ республикӕйы ӕфсӕддон комиссарадмӕ фыстой: «Курӕм, цӕмӕй нӕ арвитат хӕстмӕ. Мах медициной ӕххуыс дӕтдзыстӕм цӕф ӕфсӕддонтӕн, фӕлӕ куы бахъӕуа, уӕд хӕцӕнгарз дӕр райсдзыстӕм ӕмӕ рӕстдзӕвинӕй ӕхсдзыстӕм знаджы». ...1941 азы 28 июны горӕты ӕфсӕддон комиссарады цур хӕстмӕ цӕуӕг адӕммӕ бахатыд Мария Николайы чызг Астахова: «Ӕз абон хӕстмӕ ӕрвитын мӕ цыппӕрӕм фырт Васяйы. Ис мын фӕндзӕм фырт Петя дӕр, фӕлӕ ууыл 15 азӕй йедтӕмӕ нӕма цӕуы. Гыццыл ма айрӕза, ӕмӕ уӕд уый дӕр арвитдзынӕн хӕстмӕ. Цӕут, мӕ хъӕбултӕ, ӕмӕ хъахъхъӕнут Райгуырӕн бӕстӕ фашистон сырдтӕй». ...Республикӕйы Сырх Ӕфсадмӕ ӕрвитыны хъуыддаг цыдис тагъд, ӕнгомӕй, патриотизмы бындурыл. Цӕгат Ирыстоны партион организацийы 59 проценты ӕмӕ фӕскомцӕдисон организацийы 80 проценты, ноджы Цӕгат Ирыстоны АССРйы дӕсгай мин фӕллойгӕнӕджы ацыдысты ӕфсадмӕ ӕмӕ хъӕбатырӕй тох кодтой Фыдыбӕстӕйы Стыр хӕсты быдырты. ...Цӕгат Ирыстоны промышленность, йӕ куыст хӕсты домӕнтӕм гӕсгӕ рацаразгӕйӕ, хӕсты фыццаг аз ӕппӕт продукци дӕр райдыдта фылдӕр уадзын ӕмӕ тохы бонты Райгуырӕн бӕстӕйӕн радта бирӕ цинк, зды, кобальт, сондоны туагад, хьӕдӕрмӕг, алыхуызон хӕцӕнгӕрзтӕ ӕмӕ бирӕ ӕндӕр проДукци. ...Дыгуры МТС-ы 17-аздзыд трактористкӕ Гогаты Езетхан 1942 азы 1 маймӕ бахуым кодта 180 гектары; трактористкӕ Нинӕ Ямпольская, трактор «У-2»-йыл кусгӕйӕ, иудадзыг йӕ *ӕслӕвӕрдтӕ ӕххӕст кодта 200-250 процентӕй; Хуымӕллӕджы МТС-ы трактористкӕ Надеждӕ Петросова 1942 азы 1 маймӕ бакуыста 118 гектары, 200 килограммы артаг сфӕстауӕрц кӕнгӕйӕ; Ӕрхонкӕйы сылгоймӕгты фыццӕгӕм тракторон бригад уыцы рӕстӕгмӕ бакуыста 374 гектарӕй фылдӕр. ...Хуыгаты Собыкъайы тракторон бригад, Ӕрхонкӕйы МТСы сылгоймӕгты 1 ӕмӕ 2 тракторон бригӕдтӕ, Ӕппӕтцӕдисон социалистов ерысы уагӕвӕрдыл ӕрдзургӕйӕ, сӕхи банымадтой хӕстоп бригӕдтыл ӕмӕ фӕсидтысты Цӕгат Ирыстоны тракторон бригӕдтӕм, цӕмӕй сӕ уыдон дӕр бафӕзмой. ...Дыгуры МТС-ы фыццӕгӕм тракторон бригады бригадир Сӕбанты Семен 1942 азы алы тракторы хыгъдмӕ дӕр бакуыста 500 гектары, 1500 килограммы артаг сфӕстауӕрц кӕнгӕйӕ. ...Цӕгат Ирыстоны партион организацийы бӕлвырд куысты бӕрӕггӕнӕнтӕ фосдарыны рауадысты ахъаззаг. 1942 азы 1 июнмӕ фысты нымӕцыл бафтыд 45181 сӕры, хуытыл — 2538. 1942 азы 1 августмӕ республикӕ фосдарыны куысты паддзахадон хӕслӕвӕрдтӕ сӕххӕст кодта стурвосӕй 109,2 процентӕй, фыстӕ ӕмӕ сӕгътӕй — 106,6 ӕмӕ хуытӕй -116,2 процентӕй. ...1942 азы 25 октябрмӕ Цӕгат Ирыстоны фӕллойгӕнджытӕ Райгуырӕн бӕстӕйы хъӕбатыр хъахъхъӕнджытӕн арвыстой 746950 фӕлысты алыхуызон дзаумӕттӕ, 30 вагоны хӕринӕгтӕ. ...1942 азы июлӕй 1943 азы январмӕ республикӕйы колхозтӕ хӕцӕг ӕфсадӕн арвыстой 15015 тоннӕйы мӕнӕу, 33524 — нартхор, 12618 — халсартӕ, 315 тоннӕйы — дзидза. ...Республикӕйы фӕллойгӕнджытӕ цы ӕхцатӕ ӕрӕмбырд кодтой, уыдонӕй арӕзт ӕрцыд: танкӕты колоннӕ «Цӕгат Ирыстоны колхозон», хӕдтӕхджыты эскадрилитӕ «Дзӕуджыхъӕуы хъахъхъӕнӕг» ӕмӕ «Социалистов Ирыстон», бронепоезд «Владикавказаг». Мӕздӕджы районы колхоз «Сӕуӕхсидт»ы уӕнгты ӕрӕмбырдгонд ӕхцатӕй арӕзт ӕрцыди хӕдтӕхӕг ӕмӕ йӕ балӕвар кодтой не ’мзӕххон тӕхӕг, Советон Цӕдисы Хъӕбатыр Цоколаты Геннадийӕн. ...Советон Ӕфсады рӕнхъытӕм чи ацыд, уыдонимӕ уыдысты партийы ӕмӕ фӕскомцӕдисы Цӕгат Ирыстоны обкомты, горкомты ӕмӕ райкомты, республикӕйы Адӕмон Комиссарты Советы, райӕххӕсткомты кусджытӕ, промышленность! кусджытӕ, колхозонтӕ, советон интеллигенцийы минӕвӕрттӕ ...Фыдыбӕстӕйы Стыр хӕсты заман Цӕгат Ирыстоны адӕмтӕ хъӕбатыр Советон Ӕфсадӕн радтой 12 инӕлары, уыдонӕй — 10 ирӕттӕ. ...Номдзыд хӕстон разамонджыты ӕхсӕн уӕлдай бынат бацахста Коммунистом партийы иузӕрдион хъӕбул, Советон Цӕдисы Дыууӕ хатты Хъӕбатыр Плиты Александры фырт Иссӕ, кӕцы йӕхи равдыста курдиатджынӕй, Райгуырӕн бӕстӕ, йӕ адӕм ӕмӕ Коммунистов парти ӕнӕкӕрон уарзтӕй чи уарзы, ахӕмӕй. ...Фыдыбӕстӕйы Стыр хӕсты советон авиацийы рӕнхъыты Коммунисток партийы хъомылгӕнинаг, ирон адӕмы номдзыд хъӕбул Дзусаты Мӕхӕмӕты фырт Ибрагимы авиполчъы кад ныннӕрыд. Хӕсты райдианӕй 1944 азы онг ӕмбал Дзусы-фырт Советон Ӕфсады рӕнхъыты сырӕзыд майорӕй инӕлар-майоры онг, авиаполчъы командирӕй авиацион корпусы командиры онг. ... Советон Ӕфсады рӕнхъыты кадджынӕй бӕрзонд схызтысты Хетӕгкаты Иваны фырт Георги, Мамсыраты Джиорджийы фырт Хадзы-Умар, Карсанаты Дрисы фырт Хъазыбег, Цӕлыккаты Ахберды фырт Хъантемыр, Милдзыхты Зауырбеджы фырт Хадзымырзӕ, Къесаты Николайы фырт Астан, Александр Никитович Карасев, Дауыраты Кириллы чызг Илитӕ, Дзотты Алӕджы фырт Лазӕр ӕмӕ Ирыстоны иннӕ хъӕбултӕ. О, ноджы дӕр бирӕ цымыдисаг хабӕрттӕ базыдтой адӕм Цыбырты Христофоры чиныгӕй. * * * Директоры ӕрвылбоны куыст уыди бирӕвӕрсыг. Чи йӕ зыдта, уыдон ма ныртӕккӕ дӕр дисы бацӕуынц, ӕппӕт фарстатыл ӕххӕсгӕ куыд кодта, зӕгъгӕ. Ӕрмӕст спорты рӕзтӕн цы бирӕ хӕрзты бацыд, уый дӕр сӕрмагонд ныхасы аккаг у. Раст зӕгъын хъӕуы, институты кӕддӕриддӕр, суанг йӕ фыццаг къахдзӕфтӕй фӕстӕмӕ, стыр ^ргом здӕхт цыди физкультурӕ ӕмӕ спортмӕ. Фӕлӕ Цыбырыфырт директорӕй кусын куы райдыдта, уӕдӕй фӕстӕмӕ уыдон систы ноджы ахадгӕдӕр, бӕллиццагдӕр. Фӕсивӕды ӕнтыстытӕ фылдӕрӕй-фылдӕр кодтой. Институты минӕвӕрттӕ спорты бирӕ хуызты райдыдтой ахъаззаджы бӕрӕггӕнӕнтӕ ӕвдисын. Афтӕ, штангистты къорд 1953 азы ноябры фыццаг хатт архайдта республикой ерысты ӕмӕ уым ӕппӕты разӕй фӕцис. Уыимӕ уӕзӕгтӕ исджытӕ цы бӕрӕггӕнӕнтӕ равдыстой, уыдон уыдысты фыццӕгӕм ӕппӕтцӕдисон спортивон къӕпхӕны домӕнтӕй уӕлдӕр. Уыцы цины цауы фӕдыл Цыбыры-фырт ӕгас коллектив ӕрӕмбырд кодта ӕмӕ уый раз стыр арфӕтӕ загъта ахӕм ӕнтыстдзинад равдисджытӕн. Сӕрыстырӕй сӕ банымадта: Д. Каирбеков, К. Карабудагов, Битарты Б.> Зӕгӕлты Н., Датъриты Къ. ӕмӕ Ю. Полтарадня. Датърийы-фырт фесгуыхти ноджы дӕр — ссис Уӕрӕсейы Федерацийы чемпион. Уыцы мӕйы институты богӕлтты къорд ацыди Киевмӕ, Центрон бархи спортивон ӕхсӕнад «Искрӕ»-йы Ӕппӕтцӕдисон ерыстӕм. Командӕйы хистӕр уыди Гаджиты Сергей. Уыдысты дзы: Томайты Рамазан, Дриаты Илья, Сументы Кермен, Гиоты Хасан, Дзгойты Аслӕнбег, Гӕбӕраты Сослан, Мӕрзаты Владимир, Бекмӕрзты Михал, Мырзаты Дзастемыр, Мырзаганты Михал, Хуытъинаты Савели, Сванидзе Майрӕм, Юри Хан, Гуыриаты Мырзабег ӕмӕ Кокуаты Виктор. Уымӕй уӕлдай институты уӕгъдибар хъӕбысӕйхӕцджыты командӕ (24 адӕймаджы) архайдта республикӕйы чемпионаты ӕмӕ дзы бацахста фыццаг бынат. Гиоты X., Гӕбӕраты С., Мырзаты Дз., Дзгойты А., Дриаты И. ӕмӕ Бекмӕрзты М. систы Уӕрӕсейы чемпионтӕ. Гъе, уыцы рӕстӕг Мырзайы-фырт райста ССР Цӕдисы спорты мастеры кадджын ном. Институты футбол он иугонд командӕ райста Дзӕуджыхъӕуы чемпионы ном. Ахуыргӕнӕндоны минӕвӕрттӕ ӕнтыстджынӕй архайдтой спорты иннӕ хуызты дӕр: акробатикӕйы, шахмӕтты, баскетболы, спо^тивон ӕмӕ аивадон гимнастикӕйы. * 4 * Христофор алы фарстамӕ дӕр, фӕнды чысыл уыдаид ӕви стыр, касти бӕрнон цӕстӕй. Иудадзыг дӕр ӕнкъардта, афмӕстдӕр афтӕмӕй кӕй ис хорз кусӕн. Ӕппӕты фыццаг бынаты ӕвӕрдта студентты хъысмӕт. Институты ахуыргӕнджытӕ раст ӕмбӕрстой сӕ раздзӕуӕджы. Фӕлӕ, студентты фыдкой ракӕныны раз хӕрын дӕр кӕй нӕ хъуыдис, ахӕмтӕ дӕр дзы уыдис. О, фӕсивӕд фӕсивӕд сты, ӕмӕ се ’хсӕн фыдуӕгтӕ, ронбӕгъдтӕ дӕр куыд нӕ вӕййы. Уӕдӕ ахуыры дӕр се ’ппӕт ӕмхуызон ӕнтыстджынӕй нӕ фӕцӕуынц. Иуӕн ӕнцонтӕй цы бацӕуы йӕ сӕры, уый иннӕ зындӕртӕй бамбары. Раст зӕгъын хъӕуы, зивӕджы уацары чи бахауы, ахӕмтӕ дӕр ис. Фӕлӕ ахуыргӕнӕджы куыст, уӕлдайдӕр та уӕлдӕр скъолайы, домы, цӕмӕй алы рӕзгӕ зӕрдӕмӕ дӕр зондамонӕг фӕндӕгтӕ ара. Афтӕ куы нӕ уа, уӕд хъуыддагӕй ницы рауайдзӕн. Ахуыргӕнӕг ӕмӕ студенты ӕмгуыстад, сӕ кӕрӕдзийы ӕмбарын сты ӕппӕты сӕйрагдӕр. Хистӕр ӕмӕ кӕстӕр сӕ кӕрӕдзимӕ хъуамӕ уой ӕргомздӕхт. О, фӕлӕ уын уый дзырдтон: студенттӕн ӕрмӕст сӕ хъуагдзинӕдтӕ чи агуырдта, ахӕм ахуыргӕнджытӕ дӕр уыдис. Христофор сын уый нӕ барста. Профессорты ӕмӕ ахуыргӕнджыты иу стыр ӕмбырды афтӕ дзырдта: - Уӕлдӕр скъола цӕй тыххӕй у? Цӕмӕй дзы фӕсивӕд зонын дзинӕдтӕ ӕмӕ зонд исой. Чи хъуамӕ дӕтта зонын дзинӕдтӕ ӕмӕ зонд? Ӕнӕмӕнг, ахуыргӕнджытӕ. Уӕдӕ махмӕ та иуӕйиутӕ кӕуыны онг свӕййынц, студенттимӕ зын кусӕн у, зӕгъгӕ. Ьахатыр кӕнут, фӕлӕ студенттимӕ зын кӕмӕн у, уыдоныл тыхӕй ничи хӕцы. Ӕз афтӕ зӕгъынмӕ хъавын: кӕстӕрты чи нӕ уар3Ь1, уыдонмӕ хи хъӕбулау чи нӕ кӕсы, уымӕн йӕ бынат уӕлдӕр скъолайы нӕй. Алы студентӕн дӕр йӕ зӕрдӕмӕ кӕсын хъӕуы. Хъуамӕ сӕ алкӕйы миддуне дӕр зонӕм. Цӕмӕйты цӕры, цы хъУаг у нӕ фӕсивӕд. Афтӕ куы нӕ уа, уӕд семӕ нӕ кӕрӕдзийы никУы бамбардзыстӕм. Ахуыры азы кӕрон директормӕ ӕрбахастой, ӕвзӕр бӕрӕггӕнӕнтӕ кӕмӕн уыд, ӕмӕ уый тыххӕй институтӕй ӕппарынмӕ кӕй хъавыдысты, уыцы студентты номхыгьд. Христофор гӕххӕтмӕ бирӕ фӕкасти, стӕй ракуырдта, цӕмӕй йӕм ӕрбахуыдтаиккой, ацух кӕнынмӕ кӕй хъавыдысты, уыцы студентты. Авд ӕмӕ ссӕдз лӕппуйы ӕмӕ чызджы ӕрбацыдысты директоры кусӕн уатмӕ. Чызджытӕй кӕмӕндӕрты фыркуыдӕй сӕ цӕстытӕ ссырх сты. Лӕппутӕ кӕд сӕхи фидардӕр дардтой, уӕддӕр уыцы ӕнкъардӕй бадтысты. Сӕ тӕригъӕдӕй ректоры зӕрдӕ барыст. Алкӕимӕ дӕр сӕ лӕмбынӕг ныхас райдыдта. Се ’взӕр ахуыры ӕфсӕнттӕ сын базыдта. Иуӕн йӕ ахуыр бакъуылымпы, дыууӕ мӕйы йӕ мад тыхст рынчынӕй кӕй фӕхуыссыд ӕмӕ йӕ уымӕ кӕсын кӕй хъуыд, уый тыххӕй. Иу лӕппуйӕн йӕ хистӕр ӕфсымӕрмӕ ӕфсады рӕнхъытӕм фӕсидтысты, ӕмӕ хӕдзары куыстытӕй бирӕтӕ ууыл ӕрынцадысты. Ӕртыккаг радзырдта, йӕ фыд хъӕуы хӕдзар кӕй аразы, ӕмӕ йӕ арӕх уымӕн ӕххуыс кӕнын кӕй бахъӕуы. Чидӕр та хъӕддыхӕй ныллӕууыд, ӕрмӕг хорз кӕй зыдта, фӕлӕ дзы иуӕй-иу ахуыргӕнджытӕ йе ргом дзырды тыххӕй сӕ ныхтӕ кӕй ныссагътой. Афтӕмӕйты Христофор алы студенты хъысмӕт дӕр куы басгӕрста, уӕд декантӕм фӕдзырдта ӕмӕ сын затъта: -	Алы бон ардӕм кӕй тыххӕй цӕуӕм ӕмӕ нӕ хӕдзӕрттӕм мызд кӕй фӕрцы хӕссӕм, уыдонмӕ лыстӕгдӕр кӕсын хъӕуы. Студенттӕй зӕгъын, — йӕхӕдӕг стъолӕй систа, ахуырӕй ӕппарынмӕ кӕй хъавыдысты, уыдоны номхыгъд. — Ацы лӕппутимӕ ӕмӕ чызджытимӕ бӕстон аныхас кодтат? Декантӕй ничи ницы сдзырдта. -	У ӕдӕ афтӕ,—загъта Цыбыры-фырт. — Ӕз нӕ бафысдзынӕн бардзырд адон институтӕй ацух кӕныны тыххӕй. Куыддӕриддӕр уӕ фӕнды, афтӕ, фӕлӕ сӕ раст фӕндагыл саразут. Ардыгӕй фӕззӕгмӕ уӕхӕдӕгдӕр, ахуыргӕнджытӕ дӕр семӕ бакусут... Студенттӕ цӕмӕй, куыдтӕ цӕрынц? Ахӕм бон бирӕ нӕ уыд, ӕмӕ-йу райсомӕй раджы Христофор фӕсивӕды ӕмдзӕрӕнмӕ кӕд нӕ бауад. Дуаргӕс ӕмӕ комендант ын уыцы миниуӕг хорз зыдтой, ӕмӕ-иу рагацау уынгмӕ ракӕс-ракӕс райдыдтой. Куыддӕр-иу фӕзынд, афтӕ-иу сӕ кӕрӕдзийы дзыхӕй ныхас исгӕйӕ, директорӕн лӕмбынӕг хабӕрттыл схӕцыдысты. Зымӕгон хъызт райсом-иу директоры фыццаг фарст уый уыдис: уӕтты хъарм у ӕви нӕ? Чысылдӕр йӕ зӕрдӕ истӕмӕ фехсайдта, зӕгъгӕ, уӕд-иу телефонӕй дзурын райдыдта куы иу хицаумӕ, куы иннӕмӕ ӕмӕ-иу бадомдта, цӕмӕй ӕвӕстиатӕй хъӕугӕ мадзӕлттӕ саразой. Суанг ма-иу партийы обкомы секретартӕй искӕмӕ, кӕнӕ Министрты Советы Сӕрдармӕ дӕр бахӕццӕ. Институты директоры арӕх уыдтой студентты хӕрӕндӕтты. Дыууӕ уыдысты: сӕ иу Маркусы уынджы, иннӕ та — Ватутины уынджы. Уым Христофоры зӕрдӕ истӕмӕ фехсайдта, зӕгъгӕ, уӕд-иу ресторантӕ ӕмӕ хӕрӕндӕтты трестмӕ фездӕхт ӕмӕиу йӕ хицӕуттимӕ ӕрдзырдта хъуыддаг банывыл кӕныны тыххӕй. * * * Цыбырты Христофор йӕ бирӕ куыстӕй дарддӕр ӕхсӕнадон хъуыддӕгтӕй стыр уӕз иста йӕхимӕ. 1954 азы уыдысты ССР Цӕдисы Сӕйраг Совётмӕ ӕвзӕрстытӕ. Хетӕгкаты Къостайы номыл кърупайы заводы кусджытӕм, инженерон-техникон кусджытӕм ӕмӕ службӕгӕнджытӕм ныхасы бар куы ӕрхаудта, уӕд сӕ фӕндон загътой: Райгуырӕн бӕстӕйы уӕлдӕр уынаффӕдоны хъуамӕ уа Цыбырты Тадиозы фырт Христофор. Ацы хорз лӕджы ӕрмӕст педагогон институты кӕй нӕ зыдтой, фӕлӕ республикӕйы куыстуӕтты, колхозты, кусӕндӕтты, уыцы цау ууыл дзурӕг У Ӕхсызгон хабарыл бацин кодтой йе ’мкусджытӕ ӕмӕ студенттӕ. Республикӕйы газеттӕ ӕмӕ радио фӕсидтысты Хетӕгкаты Къостайы 528 ӕвзарӕн зылды ӕвзарджытӕм, цӕмӕй ӕмхуызонӕй схъӕлӕс кодтаиккой ССР Цӕдисы Сӕйраг Сове1Ь1 депутаттӕм кандидат Цыбырты Тадиозы фырт Христофорыл. Ӕвзӕрстыты бон равдыста, адӕм ӕм цы цӕстӕй кастысты, цы зӕрдӕ йӕм дардтой, уый, ӕмӕ Христофор аккаг бынат бацахста бӕстӕйы сӕйраг уынаффӕдоны. * * * Цард цыдис ӕмӕ йӕ кӕнонтӕ кодта. Уыцы изӕр институты партион ӕмбырд цыдӕр ӕнахуыр карз, ӕмтъерытӕ рауад. Уӕд иуӕй-иу коммунисттӕн сӕ уд, сӕ цӕст уыдис искӕуыл маст ныккалын. Критикӕ ӕмӕ хикритикӕ кӕй хуыдтой, уыцы низы бын фесты. Уымӕ гӕсгӕ ӕмбырды институты директормӕ дӕр фаг ӕрхаудта. Уыцы тыппырӕй ӕрӕгвӕззӕджы лӕхъир изӕр цадӕггай фӕцӕйцыди хъӕмӕ. Кировы уынгӕй сӕхирдӕм куыд фӕзылд, афтӕ йӕ хъус ацахста мӕлӕг гӕдыйы лӕппыны уасын. Ӕрлӕууыд ӕмӕ цырагъы мынӕг рухсмӕ федта, бынтондӕр чи ныллӕмӕгъ, ахӕм гӕдыйы лӕппын. Систа йӕ ӕмӕ йӕ йӕ кителы бын батъыста. Гӕдыйы лӕппыны мӕгуырбоныл хъуыдытӕ кӕнгӕйӕ дзы ӕмбырды карз ныхас дӕр ӕрбайрох. Тыргътӕм йӕ къӕхты хъӕрмӕ йӕ размӕ рауад йӕ бинойнаг. Христофоры роны цыдӕр кӕй уыд, уый фембӕрста ӕмӕ афарста: -	Цыдӕр нын ӕрбахастай? -	Ӕрбахастон, бӕгуыдӕр ӕрбахастон, — сдзырдта лӕг ӕмӕ арӕхстгай йӕ ронӕй райста тыхст гӕдыйы лӕппын. -	Диссаджы хӕзна та сӕмбӕлд нӕ хӕдзарыл, — сдзырдта сылгоймаг ӕмӕ ӕхсыр хъарм кӕнынмӕ фӕци. Христофор йӕуӕлӕдарӕс дӕр нӕма аивта, афтӕмӕй гӕдыйы лӕппыны хъӕрмус донӕй ныннадта ӕмӕ йӕ сыгъдӕг хӕцъилӕй ныссӕрфта. Уӕдӕй фӕстӕмӕ-иу цыфӕнды фӕлладӕй куы фӕзынди хӕдзары, уӕддӕр-иу, чысыл сабийау, хъазынтӕ райдыдта сӕ хӕрзхаст гӕдыимӕ. Иу заман Христофор сӕхимӕ фӕзынд сихормӕ. Йӕ ус архайдта фӕрсӕй-фӕрстӕм ӕвӕрд дыууӕ посылкӕимӕ. Хъуамӕ сӕ арвыстаиккой Мӕскуымӕ. Уым уӕлдӕр скъолаты уыдысты сӕ чызг аёмӕ сӕ кӕнгӕ фырт. Христофор йӕ къухтӕ йӕ фӕсонтыл сӕвӕрдта, афтӕмӕй уаты рацу-бацу кодта. Исдуг посылкӕтӕм аздзынӕг фӕкасти. Бафиппайдта, сӕ иуы ставддӕр ӕмӕ сырхдӕр фӕткъуытӕ кӕй уыдис, уый. Ӕвиппайды афарста: - Ацы посылкӕтӕй чи кӕй у? - Мӕнӕ уый — чызджы, мӕнӕ уый та — лӕппуйы, — дзуапп радта сылгоймаг. Христофор, ӕнӕдзургӕйӕ, посылкӕты сӕртӕ райста, сӕ фыстытӕм сын ӕркаст, ӕмӕ чызджы ном фыст кӕуыл уыд, уый ныххоста лӕппуйы посылкӕйыл, иннӕ та — чызджы посылкӕйыл. Сихор куы бахордта, уӕд тызмӕгӕй загьта: - Мӕ хӕдзары ахӕм хъуыддаг куыд никуыуал фенон, афтӕ. * * * 1955 азы июлы партийы Цӕгат Ирыстоны обкомы пленумы Цыбыры-фырт ӕвзӕрст ӕрцыд обкомы пропагандам ӕмӕ агитацийы хайады сӕргълӕууӕгӕй. Раст зӕгьын хъӕуы, уыцы куыстмӕ нӕ куымдта. Цалдӕр хатты йӕм фӕдзырдтой обкомы дыккаг ӕмӕ ӕртыккаг секретартӕ, фӕлӕ сын нӕ басасти. - Замманай куыст мын ис, — хи рӕстытӕгӕнӕгау дзырдта Христофор. — Бирӕ кӕй уарзын ӕмӕ мӕ хъарутӕ иууылдӕр кӕмӕн дӕттын, ахӕм. Уыцы ныхӕстӕ дыккаг секретарь! зӕрдӕмӕ нӕ фӕцыдысты: - Ӕмӕ парти афтӕ зӕгъы, чи кӕцы куыст уарзы, ӕрмӕстдӕр уым бадӕд, зӕгъгӕ? Нӕ ӕмӕ ма ноджыдӕр — нӕ. Коммунист хъуамӕ куса, парти йӕ кӕдӕм арвита, уым. Мах фӕнды, цӕмӕй ныууадзай институт ӕмӕ рацӕуай бӕрнон партион куыстмӕ. Ардӕм, обкоммӕ. Хайады хицауы бынат стыр кадджын бынат У» ды та дӕхицӕн лӕгъзтӕтӕ агурыс. Христофор уӕддӕр ком нӕ радта. Уӕд фыццаг секретарь Ӕгкацаты Владимир фарста цӕхгӕр сӕвӕрдта: - Партийы рӕнхъытӕм куы цыдтӕ, уӕд дӕ курдиаты цы фыстай, уый ма хъуыды кӕныс? -	Кӕнын, — дзуапп радта Христофор. — Парти мын цы зӕгьа, уый ӕнӕмӕнг, ӕнӕ уӕлдай ракӕ-бакӕйӕ ӕххӕст кӕндзынӕн. -	Уый дзы ис,—тызмӕгӕй загъта Ӕгкацы- фырт. — Ныртӕккӕ дын парти ахӕм бардзырд дӕтты, цӕмӕй рацӕуай пропагандӕ ӕмӕ агитацийы хайады сӕргълӕууӕджы бынатмӕ...Курын дӕ, обкомы пленумы уый ныхмӕ мацы зӕгъ...Исты куы сдзурай, уӕд хабар нымтъерытӕ уыдзӕни. Ноджы ма нӕ пленумы куысты архайдзӕни ЦК-йы минӕвар дӕр, ӕмӕ нӕ уый цӕсты дӕр ма бафтау. Цыбыр дзырдӕй, партийы Устав дӕ куыд домы, афтӕ хъуамӕ уа. Пленумы хӕдуӕлвӕд дӕ цӕуын хъӕудзӕни Центров Комитетмӕ. Хъуамӕ уым базонгӕ уай бӕрнон кусджытимӕ. Нӕ уазӕг дӕ цас хуыздӕр хабӕрттӕ аласа столицӕмӕ, уыйас дӕм уый фӕстӕ дӕр уым кӕсдзысты хуыздӕр цӕстӕй...Афтӕ у партион царды уаг... Обкомы фыццаг секретарь! ахӕм ныхӕсты фӕстӕ ма цы гӕнӕн ӕмӕ цы зӕгьӕн уыдис? Ницы. Христофор обкомы сӕргълӕууӕджы бандоныл куы ӕрбадт, уӕд уайтагъд бамбӕрста, стыр бӕрнондзинад ӕм кӕй ӕрхаудта, уый. Адӕмон ахуырад, уӕлдӕр ӕмӕ сӕрмагонд астӕуккаг скъолатӕ, аивад, литературӕ, мыхуыр, ӕнӕниздзинад хъахъхъӕнынад, спорт... Ӕхсӕнадон царды ӕндӕр ахсджиаг къабӕзтӕ. Се ’ппӕт зын фӕнымайӕн сты. Ныртӕккӕ иуӕйиутӕ уыцы рӕстӕджы идеологийыл сӕ пырх кӕй калынц, уый мӕм бынтон раст нӕ кӕсы. Кӕй зӕгъын ӕй хъӕуы, рӕдыдтытӕ дӕр бирӕ уыдис. Иуӕй-иу хабӕрттӕ ӕгӕр лыстӕг сасирӕй луӕрст цыдысты. Йӕ аууонӕй дӕр чи тарсти, ӕрмӕстдӕр цӕттӕ ӕууылд комдзагмӕ къӕппӕввонгӕй чи лӕууыд, «уӕллӕгты» зондӕй чи куыста, ахӕмтӕ дӕр нӕм дзӕвгар уыдис. Ӕрмӕст Мӕскуы исты зӕгъӕд, уыйедтӕмӕ... Христофор уыцы хабӕрттӕ тынг тагъд бамбӕрста. Йӕхи хайады дӕр, горӕты ӕмӕ районты дӕр идеологон кусджытӕй козбау ӕмӕ цӕстмӕхъус митӕ чи уарзта, уыдон ын ӕнад уыдысты, йӕхимӕ сӕ никӕй ӕрбангом кодта. Ӕнӕ дзӕнгӕдайӕ ӕрвылбон бӕлвырд хъуыддӕгтӕ ӕмӕ саугуыстыл хӕст чи уыд, уыцы адӕймӕгтӕ систы йӕ фидар ӕнцой. Йӕ кусӕн уаты бадтаид, йе та искуы партийы райкоммӕ, куыстуатмӕ кӕнӕ кусӕндонмӕ бацыдаид, — хус ныхӕстӕм хъусынмӕ йын рӕстӕг никуы уыд. Уыдис ахӕм цау. Христоформӕ бацыд иу райкомы секретарь. Сӕ кӕрӕдзийӕн салам радтой, стӕй уазӕг сбадти фысымы бакомкоммӕ ӕмӕ райдыдта: - Нӕ районы идеологом кусджытӕ хорз бамбӕрстой ӕмӕ банкъардтой Коммунистом партийы Центрон Комитеты Пленумы уынаффӕтӕ ӕмӕ иннӕ ӕрмӕджытӕ. Уыдон сын сӕ зӕрдӕты бауагътой ӕгӕрон ныфс... Христофор ӕм кӕронмӕ нал байхъуыста: - Фӕлӕу...Дӕхи фӕуром...Цӕуыл фӕдис кӕныс? Кӕд, миййаг, ногдзауты ӕмбырды нӕ дзурыс. Ныртӕккӕ обкомы кусджытӕ дӕ хъӕрмӕ ӕрӕмбырд уыдзысты. Раст цыма стыр ӕмбырды трибунӕйы лӕууыс. Фӕлтау бӕлвырд хабӕрттыл ӕрдзурӕм. - Бӕлвырд хабӕрттыл? — афарста райкомы секретарь. - О, бӕлвырд хабӕрттыл, — дзуапп радта Цыбыры-фырт. — Зӕгъӕм, ЦК-йы пленумы ӕрмӕг уӕ районы адӕмӕн бамбарын кӕныныл чи кусы, уыдонӕй ӕцӕг агитатортӕ ӕмӕ пропагандисттӕ чи сты, уыдон мын номӕй-номмӕ банымай...Дарддӕр куы дзурӕм, уӕд та афтӕ: хъӕууон хӕдзарады кусджытимӕ ныхас кӕнгӕйӕ, уыдон цавӕр тыхстаг фарстатӕ сӕвӕрынц районы, колхозты ӕмӕ совхозты разамонджыты, республикӕйы хицауады размӕ? Пленумы уынаффӕтӕй уӕ районы хъугдуцджыты, дохтырты, ахуыргӕнджыты цард фӕхуыздӕр уыдзӕн? Христофор сыстад йӕ бынатӕй, рудзынджы раз слӕууыд ӕмӕ исдуг ӕмырӕй баззад. Стӕй та, уынгмӕ кӕсгӕйӕ, райдыдта: - Цард ӕрмӕст гӕххӕттытыл фыст уынаффӕтӕй куы Цӕуид, уӕд зӕххы цъарыл мах бӕстӕйӕ хъӕздыгдӕр нӕ уаид. Бирӕ фӕндтӕй бирӕ кусын хуыздӕр ӕмӕ пайдадӕр у. Сӕртӕг ныхӕстӕ ӕмӕ хъӕртыл бафтыдыстӕм. Нӕхи стауынмӕ афтӕ рӕвдз стӕм, афтӕ, ӕмӕ йын зӕгъӕн дӕр нӕй, — уыцы дзургӕдзурын фӕстӕмӕ йӕ бынатмӕ бацыд ӕмӕ ӕрбадтис. — Айфыццаг Ногиры уыдтӕн, колхозонты ӕмбырды. Уым иу лӕппулӕг йӕ риу хоста, мах, дам, тыхджын стӕм, кӕддӕр, дам, Сталинӕн дӕр карз ӕфхӕрд рахастам. Цӕй тыххӕй радтой Сталинӕн карз ӕфхӕрд, уый зоныс? Райкомы секретарь, нӕ зонын, зӕгъгӕ, куы загъта, уӕд Цыбыры-фырт радзырдта: -	Уыцы хабар ӕрцыдис ӕртынӕм азты. Ногиры колхоз цъысымы бахаудта. Колхозы уӕнгтӕ кусыны бӕсты стыр ӕмбырд сарӕзтой ӕмӕ сӕ хъуыддӕгтӕ бацъапп кӕныныл не ’ртӕрхӕттӕ кодтой, фӕлӕ хъуагдзинӕдтӕ иууылдӕр Сталины ӕккойы сӕвӕрдтой ӕмӕ йын карз ӕфхӕрд рахастой. Райкомы секретарь цадӕггай йӕхиуыл схӕцыд ӕмӕ къӕмдзӕстыгӕй загъта: -	Бамбӕрстон дӕ, Христофор Тадиозы фырт. Нырӕй фӕстӕмӕ дӕм бӕлвырд хабӕрттимӕ цӕудзынӕн. -	Цӕуын дӕр хорз у бӕлвырд хабӕрттимӕ, фӕлӕ сӕйрагдӕр та сӕ кӕнын у бӕлвырд хабӕрттӕн, — Христофор йӕ къух радта райкомы секретармӕ. Уазӕг куы аивгъуыдта, уӕд йӕхимӕ афыста, фӕстӕдӕр уыцы районмӕ кӕй ацӕудзӕн ӕмӕ, уым идеологон кусджыты архайд фӕбиноныгдӕр, фӕбӕлвырддӕр ӕви нӕ, уый фендзӕн. Уыцы фембӕлдыл иу мӕй аивгъуыдтаид, афтӕ Христофор ацыди районмӕ. Райкомы секретарь! уаты йӕм ӕнхъӕлмӕ кастыстыцалдӕрӕй. Христофор, хъӕбысгӕнӕгауакодтасекретарӕн, иннӕтӕн сӕ къухтӕ райста. -	Дӕ зӕрдӕ мыл истӕмӕй худы? — афарста секретарь!. — Мӕнмӕ гӕсгӕ, ӕргом дзырд хуыздӕр у. Кӕрӕдзийӕн рӕстытӕ куы дзурӕм, уӕд нӕ куыст рӕвдздӕр цӕудзӕни. Цӕстмӕхъус ныхӕстӕй нӕ хъуыддӕгтӕ размӕ никуы ацӕудзысты. -	Ӕмбарын дӕ, Христофор Тадиозы фырт, — дзуапп радта райкомы секретарь. — Зӕрдӕхудтӕй фӕрсыс, ӕмӕ дын дфгомӕй дзуапп дӕттын: мӕ зӕрдӕ ӕппындӕр ницӕмӕй худы. Айфыццаг мӕ цӕмӕйты фарстай, уыдоныл тынг лӕмбынӕг ахъуыды кодтон. Ӕвиппайды сын дзуапп раттын мӕ бон нӕ баци. Фӕстӕдӕр сӕ ме ’кусджытӕн дӕр дзырдтон. Ныр исты саразынмӕ куы фӕхъавӕм, уӕд нӕхи афтӕ бафӕрсӕм, уый адӕмӕн цы пайда ӕрхӕсдзӕни, зӕгъгӕ. Алы хъуыддагӕн дӕр йӕ фӕстиуджытыл рагацау ахъуыды кӕнӕм. Бауырнӕд дӕ, Христофор Тадиозы фырт, афтӕмӕй нын кусын фенцондӕр. Нӕхӕдӕг дӕр рауай-бауай къаддӕр райдыдтам. Уӕдӕ ардӕм, райкоммӕ, ӕрмӕстдӕр стырдӕр хъуыддӕгты фӕдыл хонын райдыдтам партион организациты разамонджыты. Лыстӕгдӕр фарстатӕ ӕмӕ хабӕрттӕ сын сӕхи бар ныууагътам. Бауырнӕд дӕ, куыст дзӕвгар фӕхуыздӕр. Христофоры зӕрдӕ байрад: -	Уый лӕджы ныхас у... Цыфӕнды куы кусӕм» цыфӕнды куы аразӕм, уӕддӕр фарста афтӕ ӕвӕргӕ у: фӕллойгӕнӕг адӕймагӕн исты хорздзинад ӕрхӕсдзӕн? Уӕд адӕм ӕууӕнддзысты партийыл, йӕ фӕдыл цӕудзысты. Ӕмӕ адӕм цы партийы фӕдыл цӕуой, уый та кӕддӕриддӕр тыхджын уыдзӕн. Иугӕр дзыллӕтӕ партийыл нал ӕууӕндынц, уӕд ыл дӕ къух ауигъ. Уыцы бӕллӕхӕй маххъуамӕ нӕхи бахизӕм... Цыбыры-фырт изӕрмилты здӕхти горӕтмӕ. Зӕрин хуры тынтӕм сӕрдыгон даргъ бон асфальт ныффӕлмӕн ӕмӕ ӕрттывта зетийӕ сӕрстау. Машинӕйы цӕлхытӕ цъысс-цъысс кодтой. Фӕндаджы фӕйнӕфарс комбайнтӕ мӕнӕуы зад хуымты даргъ уистӕ хастой. Куы иу ранӕй, куы иннӕ ранӕй-иу паддзахы фӕндагмӕ тыххӕйты ратылдысты, сӕ гуыффӕтӕ сызгъӕрин хорӕй дзаг кӕмӕн уыдысты, ахӕм хӕдтулгӕтӕ. Быдырты змӕлд ӕмӕ бӕркӕдтӕй Христофоры зӕрдӕйы цин айвылди. Йӕ сӕры зылдысты алыхуызон хъуыдытӕ. «Ӕвӕдза, кусӕг адӕймаджы бон цастӕ у! Зӕхх барӕвдыдтой адӕм, ӕмӕ сӕм уый дӕр йӕ къӕбицы дуӕрттӕ байтыгъта: айсут, ахӕссут, аласут. Ӕмӕ уыдон дӕр исынц, хӕссынц, ласынц. Уый бӕрц мӕнӕу цы гонты ныккӕла, уыдонӕн цы фидар фӕрстӕ хъӕуы. Хор, хор у нӕ дарӕг. Уый нын рӕдау ӕмӕ цӕстуарзонӕй чи дӕтты, уыцы зӕхкусджыты цӕрӕнбон бирӕ ӕрбауа...Мах та ӕнуд кабинетты бадӕм ӕмӕ кӕрӕдзимӕ гӕххӕттытӕ рафысбафыс кӕнӕм. Тӕхуды, тӕхуды, мах дӕр зӕхкусӕджы бӕрц пайда куы дӕттиккам!..» Хъуыдыты къуыбылой халгӕйӕ, Христофор нӕ бафиппайдта, дыууиссӕдз километры фӕсте куыд аззадысты ӕмӕ машинӕ йӕ ных горӕты куыд фӕтъыста, уый. * * * Цыбыры-фырт йӕ кусӕн сгьолыл баййӕфта цалдӕр гӕххӕтты. Лӕмбынӕг сӕм ӕркасти. Сӕ иумӕ уӕлдай тынгдӕр фехсайдта йӕ зӕрдӕ. Цӕвиттон, уымӕй иу мӕй раздӕр иу фыссӕгӕн радтой фатер. Иннӕ фыссӕг айтӕ-уыйтӕ нал фӕкодта ӕмӕ уайтагьд йӕ хъаст балӕууыд партийы Центрон Комитеты. Йе ’мкусӕгӕй афтӕ зӕгьы, уый дӕр, дам, иннӕтӕй ницӕмӕй лӕгдӕр у, фӕлӕ Фысджыты цӕдисы сӕрдары хӕстӕг кӕй у, уый руаджы йын фатер авӕрдтой. Гӕххӕтт Мӕскуыйӕ сӕрвыстой партийы обкоммӕ: ӕркӕсут ӕм, равзарут ӕй, зӕгьгӕ. Обкомы секретарь ыл цӕхгӕрмӕ бафыста: «Ӕмб. Цыбырты X. Т. Хъастмӕ ӕркӕс ӕмӕ мын дӕ хъуыды бамбарын кӕн». Цыбыры-фырт цалдӕр хатты бакасти гӕххӕтт, стӕй йын йӕ ныффыссӕгмӕ телефонӕй бадзырдта: -	Байриай, ме ’рдхорд. Фатеры тыххӕй Мӕскуымӕ курдиат арвыстай, зӕгъгӕ, мӕхъусыл ӕрцыди... Фыссӕг, кӕй зӕгъын ӕй хъӕуы, нӕ зыдта, йӕ хъасты хъысмӕт афтӕ рауайдзӕн ӕмӕ йӕ Мӕскуыйӕ ардӕм рарвитдзысты. Йӕ хъӕлӕсы уаг цыдӕр ӕнахуыр фӕци. Христофор бамбӕрста, кӕй батыхсыдис, уый. Дзуапмӕ йӕм нал банхъӕлмӕ касти: -	Цӕй ӕмбӕхсӕнтӕй цы хъазӕм? — ӕмӕ хъӕрӕй ныххудти. — Центрон Комитетӕй йӕ сӕрвыстой ардӕм. Хицау ӕй радта мӕнмӕ, цӕмӕй йӕ раиртасон. Фӕлӕ йын иунӕгӕй мӕ бон ницы бауыдзӕн. Дӕхӕдӕг мӕм фӕкӕс. Иумӕ йыл ацархайӕм. Райсом мӕм аст сахатмӕ куы ӕрбацӕуис, уӕд ӕвӕзӕр нӕ уаид. -	Аст сахатмӕ? — цымыдис хуызӕй афарста фыссӕг. — Фараст сахатыл нӕ райдайут кусын? - Чи кӕд райдайы кусын, уый нӕ зонын, фӕлӕ ӕз сӕумӕцъыккыл ам вӕййын, — дзуапп радта Христофор. Христофорӕн уый> ӕвӕдза, диссаджы миниуӕг уыди. Цыфӕнды бынат куы ахстаид, уӕддӕр-иу райсомӕй ӕппӕты разӕй ӕрбацыд йӕ куыстмӕ ӕмӕ-иу ӕппӕты фӕстӕ араст йӕ хӕдзармӕ. Уыимӕ бонасадӕн никуы кодта. Иугӕндзон куыст. Уымӕ гӕсгӕ алцӕуылдӕр ӕххӕсыди. Дыккаг бон партийы обкомы хайады сӕргълӕууӕг ӕмӕ фыссӕг фембӕлдысты. Бирӕ раныхас-баныхасы фӕстӕ Цыбыры-фырт афтӕ: - Ацы хъаст Мӕскуымӕ куы нӕ арвыстаис, уӕд хуыздӕр уадаид. Фӕлӕ иугӕр афтӕ рауадис, уӕд афтӕ фод...Уый бӕсты и у радзырд кӕнӕ ӕмдзӕвгӕ куы ныффыстаис, уӕд дӕхицӕн дӕр ӕмӕ махӕн дӕр, чиныгкӕсджытӕн, уый пайдадӕр уыдаид. - Фысгӕ бӕргӕ кӕнын, фӕлӕ мын мӕ фыстытӕ мыхуыргӕнӕг нӕй, — дзуапп радта фыссӕг. — Ныртӕккӕ нӕ чиныгуадзӕн ӕрмӕстдӕр иуӕй-иу фысджыты куыстытӕ мыхуыргӕнӕг у. Ӕртӕ азы дӕргьы мӕ къухфыст уым ис, ӕмӕ йӕм уый бӕрц рӕстӕгмӕ иу ӕркӕсӕг нӕма фӕци, дӕ рад нӕма ралӕууыд, пъланы нӕ дӕ, зӕгъгӕ...Уӕдӕ журнал «Мах дуг» дӕр ныртӕккӕ «Кӕйдӕр дуг» у...Фысджытӕ йӕ афтӕ схуыдП)Й... Цыма ныхасгӕнӕг дарддӕр цы зӕгъинаг уыд, уый бамбӕрста, уыйау Христофор бафтыдта: - Афтӕмӕй та уыцы рӕстӕгмӕ иуӕй-иутӕн, бынӕттӕ чи ахсы, уыдонӕн, дыгай-ӕртыгай чингуытӕ рацыд. Уӕдӕ «Мах Дуг» куы рафӕлдахай, уӕд сын алы номыры дӕр сӕ уацмыстӕ фендзынӕ. Чидӕртӕ дзы иу номырмӕ цалдӕргӕйттӕ дӕр баппаРынц. Раст нӕу, бӕргӕ нӕу раст уыцы хъуыддаг, ӕмӕ йӕм цӕст фӕдарын хъӕуы. Ӕз афтӕ нӕ зӕгъын, ӕмӕ фыстытӕ бӕззой, нӕ бӕззой, уӕддӕр мыхуыры уадзинаг сты.. .Фӕлӕ цыфӕндыйӕ дӕр ацы хабӕрттӕм лӕмбынӕгдӕр кӕсын хъӕуы. Не ’ппӕтӕн дӕр иумӕйаг чи у, уыцы журналы фӕрстӕм алы арӕхсгӕ фыссӕгӕн дӕр хъуамӕ уа сӕрибар ӕмӕ сыгъдӕг фӕндаг. Христофор уыцы дзургӕ-дзурын телефон здухын райдыдта. Рауагъдады директоры ссардта, ӕмӕ кӕд лымӕнӕй цардысты, уӕддӕр ын тызмӕгӕй бауайдзӕф кодта, автор йӕ къухфысты хъысмӕт уый бӕрц рӕстӕгмӕ цӕуыннӕ зоны, зӕгъгӕ. -	Дӕ хорзӕхӕй, редактортӕй искӕмӕн зӕгъ, ӕмӕ цас амал ис, уый бӕрц ӕй фӕрӕвдз кӕнӕд, — ракуырдта Христофор. — Хъуыддаг цӕмӕй ахицӕн уа, уый-иу мын фехъусын кӕн. Ӕмӕ ныхас ӕрмӕст ацы лӕгыл нӕ цӕуы. Нӕ фысджытӕй дӕр, иннӕ автортӕй дӕр бирӕтӕ смӕсты вӕййынц, сӕ къухфыстытӕм сын афойнадыл каст кӕй нӕ цӕуы, уый тыххӕй... Сфӕлдыстадон хабӕрттӕ куы фесты ӕмӕ фыссӕг цӕуынмӕ куы хъавыд, уӕд ма йын Цыбыры-фырт загьта: -	Фатеры тыххӕй та афтӕ. Райсом цӕуын горӕххӕсткомы партион организацийы ӕмбырдмӕ. Фендзынӕн сӕрдары ӕмӕ йын балӕгъзтӕ кӕндзынӕн, цӕмӕй исты мадзал ссара. Дӕхӕдӕг дӕр ӕм бауай, ракур дзы. Фӕлмӕн ныхасӕн дзы ӕмбал нӕй. Айфыццаг Цыколайы стурты фермӕйы уыдтӕн, ӕмӕ уым диссаджы ныхас фехъуыстон: сабыр род, дам, дыууӕ мады дӕйы... Фыссӕг сабыргай цыди горӕты сӕйраг уынджы. Хъуыдыты аныгъуылд. «Ахӕм партион хицаумӕ фыццаг хатт бахаудта. Ӕвӕдза, ахӕмтӕ дзы фылдӕр куы змӕлид, уӕд цас ӕнцондӕр уаид цӕрын. Рӕстдзинад агурынмӕ нӕ Мӕскуымӕ цӕуын ӕмӕ фыссын нӕ хъӕуид. Христофор мын раст цыма мӕ хъуыдытӕ каста. Уый, дын, мӕ чиныджы къухфыст рыджы бын нал кӕндзӕни. Уый, дын, мӕ фатеры хъуыддагыл ацархайдзӕни, ӕмӕ фарста йӕ бынатӕй фенкъуысдзӕни. Кӕдӕй-уӕдӕй мӕ гӕххӕтт диссаджы мӕтгӕнаг лӕджы къухмӕ бахаудта»... Цасдӕр рӕстӕджы фӕстӕ фыссӕджы бацагуырдта горӕххӕсткомы сӕрдар ӕмӕ йын йӕ зӕрдӕ ноджы тынгдӕр балхӕдта: -	Цыбыры-фыртмӕ куы байхъуыстон, уӕд скарстон, уыцы фатерӕн исты ӕрымысын хъӕуы, зӕгъгӕ. Октябры революцийы бӕрӕгбонмӕ ӕртӕ хӕдзары фӕрӕвдз уыдзысты, ӕмӕ дын уыдонӕй иуы ратдзыстӕм фатер. Уӕдӕ рауагъдады кусджытӕм дӕр хардзау ӕркасти, къухфыстыл ӕрбадынмӕ фадат кӕй нӕма ссардтой, уый. Фӕдзырдтой автормӕ: -	Ӕркастыстӕм дӕ уацмыстӕм. Чиныг иннӕ азы пъланмӕ бахастам. Къухфыстмӕ ма иу чысыл азилын хъӕуы, ӕмӕ йыл дӕ цӕст ахӕс... Ӕмӕ та ногӕй — стыр арфӕтӕ. Ӕрмӕст рауагъдадӕн нӕ, фӕлӕ — Цыбырты Тадиозы фырт Христофорӕн дӕр. * * * Христофоримӕ фыццаг хатт базонгӕ дӕн 1958 азы апрелы. Йӕ рӕстдзинад дӕр ын уӕд бамбӕрстон. Дыууӕ мӕйӕ фылдӕр нӕма акуыстон газет «Ӕрыгон коммунист»-ы редакцийы, уӕд ныффыстон фельетон Джызӕлӕй. Газеты номыр куыддӕр рацыд» афтӕ, фельетонмӕ чи бахаудта, уыдон сӕ хъаст бахастой партийы обкомы фыццаг секретармӕ. Кӕй зӕгъын ӕй хъӕуы, сӕ хъӕнтыл нӕ басастысты. Фӕлӕ хъуыддаг хуымӕтӕг хъастӕй дӕр куы ахицӕн уыдаид, уӕд бӕргӕ ӕнцондӕр уыдаид, фӕлӕ ма мыл мысӕггаг ныхӕстӕ дӕр фӕфыстой. Редакцийы кусӕг, дам, мӕнӕй загътой, Гуыдиатӕм дзаг фынджы уӕлхъус фӕбадти, дзӕбӕх йӕхи федта, фӕнызта, ӕмӕ йын уым цы фӕдзырдтой, уыдон газеты фӕрстыл рӕгъмӕ рахаста. Ӕз мӕ царды бонты Джызӕлы цалдӕр хатты уыдтӕн уазӕгуаты, фӕлӕ хъастгӕнджытӕ цы Гуыдиатӕй загътой, уыдон кӕм цӕрынц, уый мӕ фыны дӕр никуы федтон. Ноджы ма: уӕд ӕз нозтытӕй хӕдзары конд бӕгӕныйы адӕй уӕлдай ницы зыдтон. Уалынмӕ мӕм обкомы пропагандам ӕмӕ агитацийы хайады инструктор Дойаты Сергей телефонӕй фӕдзырдта, Джызӕлӕй дыл хъаст ӕрбацыд, ӕмӕ дӕ Цыбырыфырт агуры, зӕгъгӕ. Ӕрыгон журналист ахӕм хабарӕй куыд нӕ фестъӕлфыдаид! Мыхуыры кусӕгмӕ уыцы рӕстӕг партийы обком фӕмӕсты, уӕд йӕ тын йӕ къух ссардта. Сергеимӕ мӕ уымӕй цалдӕр боны размӕ базонгӕ кодта ме ’рдхорд Цӕрукъаты Валодя. Йӕ фӕсаууонмӕ мын дзы тынг раппӕлыд, ай, дам, диссаджы раст ӕмӕ фидар лӕг у, алы хъуыддаджы дӕр, дам, ӕм ис йӕхи сӕрмагонд хъуыды. Козбау митӕ йедтӕ нӕ зоны. Уӕлдӕр хицауады дзыхмӕ нӕ кӕсы, ӕмӕ искӕй фӕдзӕхст ӕнӕ лӕмбынӕг ахъуыды кӕнгӕйӕ не ’ххӕст кӕны. Мӕнмӕ гӕсгӕ, Христофор йӕхӕдӕг дӕр ахӕм у, уымӕ гӕсгӕ Сергейыл тынг ӕууӕнды ацы хъуыддаджы. Ӕмӕ мӕ ныр Дойы-фырт телефонӕй куы бацагуырдта, уӕд бауадтӕн Валодямӕ ӕмӕ йын мӕ хабӕрттӕ радзырдтон. -	Ма тыхс, Сергей дӕ ӕфхӕрын нӕ буадздзӕни, — загъта Цӕрукъайы-фырт. — Стӕй Цыбыры-фырты дӕр раст лӕг хонынц...Тынг хорз у дӕ фарстайы Сергей архайӕг кӕй у, уый. Фендзынӕ йӕ, куыд раст ӕмӕ лӕмбынӕг ӕй равзардзӕнис, уый. Хайады сӕргълӕууӕгмӕ бацыдыстӕм Сергеимӕ. Христофор сыстад ӕмӕ уыцы тарӕрфыгӕй салам радта. Фельетоныл адзырдтам, стӕй мын хъасты гӕххӕтт мӕ размӕ авӕрдта ӕмӕ загьта: -	Кӕд искӕй ӕнӕхъуаджы бафхӕрдтай, уӕд дӕ дзуапп дӕттын бахъӕудзӕни. Газет, уӕлдайдӕр та фӕсивӕдон газет, уый тыххӕй нӕу, цӕмӕй искӕуыл цъыф кала. Дӕ ном Ахуырбег хуыйны? Уӕдӕ афтӕ: дӕ куысты уал разӕнгардӕй кус, цалынмӕ алы фӕзилӕн дӕр сбӕлвырд уа, уӕдмӕ. Мӕнӕ Дойыфырт равзардзӕни хъуыддаг. Ӕз дзы чысыл раздӕр ракуырдтон, цӕмӕй рӕдыд ма ’руадзӕм. Тӕразыл иуырдыгӕй — интернаты цалдӕр кусӕджы хъысмӕт, иннӕрдыгӕй та — ӕрыгон журналист Ахуырбеджы хъысмӕт... Сергейы бирӕ рӕстӕг нӕ бахъуыди фарста равзарынӕн. Уайтагъд бамбӕрста, рӕстдзинад ме ’рдыгӕй кӕй ис, уый. Йӕ гӕххӕтт куы срӕвдз, уӕд телефонӕй бадзырдта Цӕрукъаты Валодямӕ. Де ’рдхорд Ахуырбегӕн, дам, зӕгъ, хъуыддаг йӕ джиппы ис, зӕгъгӕ. Валодя та мӕнмӕ фӕци хӕрзӕггурӕггаг. Сергей ӕрмӕг радта Христоформӕ, уый та йӕ равдыста обко мы фыццаг секретармӕ, ӕмӕ уымӕй хъуыддаг ахицӕн. Абон дӕр ма арфӕгонд дӕн Дойаты Сергейӕ, фарста афтӕ тагъд ӕмӕ раст кӕй раиртӕста, уый тыххӕй. Нӕ редактор Хъаныхъуыты Валодя ӕмӕ бӕрнон секретарь Михаил Овдиенко дӕр мӕм хӕрзӕггурӕггаг фесты, раст стӕм, зӕгъгӕ. Рӕстӕг цыдис, ӕмӕ мӕм афтӕ каст, афонмӕ уыцы хабар Цыбыры-фыртӕй ферох, зӕгъгӕ. Уымӕн ӕмӕ ахӕм лӕгӕн цас куыстытӕ ис. Фӕлӕ фӕрӕдыдтӕн. Иубон та мӕ ӕрцагуырдта. Бирӕ фӕдзырдта мемӕ, стӕй фӕстагмӕ загъта: -	Афтӕ ӕнхъӕлыс, Ахуырбег, ӕмӕ ӕз нӕ тыхсыдтӕн? Тынг тыхсыдтӕн, дӕу хуызӕн лӕппуйӕн йӕ фӕндаг хъыгдард куы баййафа, зӕгъгӕ. Раст кӕй разындтӕ, уый мын иттӕг ӕхсызгон у. Дарддӕр дӕр афтӕ хъӕуы. Журналист хъуамӕ рӕстытӕ фысса, рӕстытӕ. * * * Уый уыдаид кӕнӕ 1959 азы кӕрон, кӕнӕ ӕхсайӕмы райдианы. Уӕд куыстон газет «Рӕстдзинад»-ы редакцийы. Партийы обком махимӕ, мыхуыры кусджытимӕ, тынг ӕнгом бастдзинад дардта. Уырдыгӕй нӕм арӕх цыдысты хайӕдты инструктортӕ, сӕргьлӕуджытӕ, секретартӕ, суанг ма — фыццаг дӕр. Уыдонимӕ фембӕлдтыты рӕстӕг-иу бӕлвырд ныхас рауади, республикӕйы разамынд цавӕр ахсджиагдӕр фарстатыл кусы, ӕмӕ уым журналисттӕ куыд хъуамӕ ӕххуыс кӕной, уыдӕттыл, стӕй бирӕ агндӕр фарстатыл. Раст куы зӕгъон, уӕд-иу махӕн, редакцийы кусджытӕн, уӕлдай ӕхсызгондӕр уыди пропагандӕ ӕмӕ агитацийы хайады сӕргълӕууӕг Цыбырты Христофоры фенд. Уымӕн ӕмӕ нӕм уый уӕле дӕлӕмӕ никуы касти, немӕ ӕмсӕр, ӕмбарӕй йӕхи дардта. Республикӕ йӕхи цӕттӕ кодта Мӕскуыйы ирон аивады ^мӕ литературӕйы декадӕмӕ. Уыцы хъуыддаджы чи архайДта, йе та йӕм ӕввахс чи лӕууыдис, уыдонӕй абон дӕр рох нӕу, цавӕр стыр ӕмӕ бӕрнон куыст цыдис, уый. Нӕ театрты, паддзахадон ансамблы, хихъӕппӕрисадон къордты артисттӕ, фысджытӕ, нывгӕнджытӕ ӕмӕ композитортӕ сӕ удӕй арт цагътой, цӕмӕй нӕ Райгуырӕн бӕстӕйы сӕйраг горӕты рӕсугъдӕй равдыстаиккой Ирыстоны цӕсгом. Ирон аивады ӕмӕ литературӕйы декадӕмӕ хуыздӕр бацӕттӕ кӕныны хъуыддагмӕ стыр ӕвӕрӕн хастой мыхуыры ӕмӕ радиойы кусджытӕ дӕр. Гъе, ӕмӕ 1959-мы кӕрон ӕви 1960-мы райдианы «Рӕстдзинад»-ы редакцийы партион ӕмбырды дзырдтам, уӕдӕ мах та, сӕйраг ирон газеты кусджытӕ, нӕ аивады ӕмӕ литературӕйы декадӕмӕ цӕттӕ кӕныны хъуыддагмӕ куыд стырдӕр ӕвӕрӕн бахӕссӕм, ууыл. Партийы обкомӕй нӕм минӕвар ӕрцыди Цыбырты Христофор. Ӕмбырды сӕйраг ныхасгӕнӕг уыди культурӕйы хайады сӕргьлӕууӕг, зындгонд фыссӕг Цырыхаты Михал. Уый бӕлвырдӕй равдыста нӕ куыст, ӕрлӕууыди нӕ дарддӕры фӕндтыл. Радзырдтой хайӕдты сӕргълӕуджытӕ Цогойты Геор, Уырымты Петка, литературой кусджытӕ Хъуылаты Чермен ӕмӕ Цӕрукъаты Валодя, сӕйраг редактор Хьаныхъуаты Валодя. Иууылдӕр сӕм лӕмбынӕг хъуыстам, уӕлдайдӕр та — Христофор. Уый-иу рӕстӕгӕй-рӕстӕгмӕ цыдӕртӕ афыста. Уалынмӕ йӕм ӕмбырды сӕрдариуӕггӕнӕг Джыккайты Федя бахатыд: -	Христофор Тадиозы фырт, ныхас... -	О, мӕ хъӕуккаг, кӕд дӕу афтӕ фӕнды, уӕд истытӕ зӕгъдзынӕн, — Христофор уӕззаугай сыстад йӕ бынатӕй, йӕ бандоныл гӕзӕмӕ фӕстӕмӕ ахӕцыд ӕмӕ, йӕ пиджачы цӕппӕртӕ ӕвӕргӕйӕ, райдыдта: -	Ӕз газет «Рӕстдзинад» зонын, кӕсын куы байдыдтои, уӕдӕй нырмӕ. Мӕ царды мын цал хатты сбӕззыди, цас зонд мын бацамыдта, уый зын зӕгъӕн у. Мӕн хуызӕн афтӕ чи зӕгъа, мӕнмӕ гӕсгӕ, Ирыстоны ахӕмтӕ тынг бирӕ разындзӕни. Ныртӕккӕ дӕр ӕм мӕ цӕст лӕмбынӕг дарын, аргъ ын кӕнын. Афтӕ уӕм ма фӕкӕсӕд, ӕмӕ бӕрнон партион кусӕг кӕй дӕн, уый тыххӕй. Уӕвгӕ, чи зоны, уый тыххӕй дӕр, фӕлӕ тынгдӕр та — куыд газеткӕсӕг. «Рӕстдзинад» алы хъуыддаджы разӕй цӕуӕг у, разӕнгардгӕнӕг. Абон дӕр та афтӕ кӕй уыдзӕн, уый гуырысхойаг нӕу. Ирон аивады ӕмӕ литературӕйы декадӕ хъуамӕ суа советом бирӕнацион адӕмы стыр бӕрӕгбон. Ӕмӕ цӕмӕй афтӕ рауайа, ууыл сымах дӕр иттӕг лӕмбынӕг ӕмӕ ӕнувыдӕй бакусын хъӕуы. Фыссын куыд хъӕуы, уый уӕхӕдӕг мӕнӕй бирӕ хуыздӕр зонут, фӕлӕ мӕм уӕддӕр иу курдиат ис: нӕ культурӕйы хорзӕй цы ис, уый парахатдӕрӕй ӕвдисут. Декадӕмӕ цӕттӕ кӕнгӕйӕ цы хъуагдзинӕдтӕ уынат, уыдон тыххӕй, кӕд гӕнӕн ис, уӕд мӕстджынӕй ма фыссут. Уымӕн ӕмӕ иуӕй-иутӕ ахӕм фыстӕй ныфссаст кӕнынц. Курын уӕ, ӕмӕ декадӕмӕ цӕттӕ кӕныны рӕстӕг нӕ аивады ӕмӕ литературӕйы кусджытӕн зӕрдиаг ӕххуыс бакӕнут. Уӕ газет хъуамӕ йӕхи банымайа ӕмӕ равдиса разӕнгардгӕнӕгӕй... Цыбыр дзырдӕй, ацы хатт дӕр та «Рӕстдзинад» царды рӕстдзинад куы равдиса, уӕд дзы йӕ кӕсджытӕ иууылдӕр разы уыдзысты... Фӕстӕдӕр ӕз уыдтӕн Мӕскуыйы ирон аивады ӕмӕ литературӕйы декадӕйы «Рӕстдзинад»-ы сӕрмагонд уацхӕссӕг. «Рӕстдзинад»-ӕй ма дзы уыдысты Уырымты Петка ӕмӕ Федор Мамонтов, республикӕйы иннӕ газеттӕй — Гуыриаты Мӕхӕмӕт, Александр Бернацкий ӕмӕ Гокъоты Хадзымурат, радиойӕ — Боциты Юри. Партийы обком журналистты къордӕн хистӕрӕй арвыста фыссӕг ӕмӕ публицист Ӕгъуызарты Ӕхсарбеджы. Мах Ӕхсарбегимӕ цардыстӕм фысымуат «Мӕскуы»-йы, иннӕтӕ — ӕндӕр рӕтты. Алы райсом дӕр-иу фараст сахатыл бамбырд стӕм Ӕгъуызары-фырты уаты ӕмӕ-иу биноныг ӕрдзырдтам нӕ боны куыстӕгтыл. Хаттӕй-хатт-иу уыцы фембӕлдмӕ ӕрбацыди Христофор дӕр, ӕмӕ-иу нын исты ног хабӕрттӕ радзырдта, ныфсытӕ-иу нын авӕрдта. Иу ӕхсӕв ӕнафоны ӕрбаздӕхтӕн фысымуатмӕ. Фыццаг уӕладзыджы хӕрхӕмбӕлд фестӕм Цыбыры-фыртимӕ. Мӕ къух мын райста, стӕй мӕ афарста, ацы афон кӕцӕй здӕхыс, зӕгъгӕ. Мӕ цӕстытӕ цинӕй ӕрттывтой, афтӕмӕй йын радзырдтон: -	Христофор Тадиозы фырт, диссаджы интервью мӕ къухы бафтыд. Америкаг пианист Ван Клибернӕй йӕ райстон... ■Г 79 -1—Т-	Иттӕг хорз, — сдзырдта Христофор. Цӕмӕйдӕрты ма мӕ афӕрстытӕ кодта, ӕмӕ нӕ кӕрӕдзийӕн хӕрзӕхсӕв загътам. Декадӕйы рӕстӕг алы бон дӕр Дзӕуджыхъӕуӕй Мӕскуымӕ поездӕй ӕрвыстой ирыстойнаг газеттӕ. (Уӕд нӕхицӕй хӕдтӕхӕг нӕма тахти). Иу бон ныл цы газеттӕ сӕмбӕлд,уым «Рӕстдзинад»ы уыдис ме ’рмӕг «Ӕнтыстдзинад уын!» — зӕгъы Ван Клиберн». Йӕ къухфыст ма абон дӕр ис мӕхимӕ. Уацхъуыд стыр нӕу. Цымыдисаг кӕй у, уымӕ гӕсгӕ йӕ ӕрхӕсдзынӕн ӕнӕхъӕнӕй. «Мӕскуы. 26 август. (Телефонӕй). Знон, нӕ Райгуырӕн бӕстӕйы столицӕйы фӕцӕйцӕугӕйӕ, федтон диссаджы ныв. Паддзахадон Стыр Театры цур адӕмӕй къух бакӕнӕн нал уыд. Се ’ппӕты дӕр тырныдтой, афишӕтӕ кӕм ауыгъд уыдысты, уырдӕм. -	Ван Клиберн! — сдзырдта ӕвиппайды чидӕр. Уыцы ном фехъусгӕйӕ, ӕваст фӕлӕууыдтӕн. Куыд базыдтон, афтӕмӕй афишӕты раз лӕууыди зындгонд америкаг пианист Ван Клиберн. Ноджы ма базыдтон, уый хъуамӕ ӕхсӕвы дыууӕ сахатыл атахтаид Мӕскуыйӕ ӕмӕ фӕстаг хатт рацыди, бирӕ кӕй бауарзта, стӕй йын йӕхи дӕр бирӕ кӕм бауарзтой, уыцы горӕты нывтӕ фенынмӕ. Мӕ сӕрмӕ ӕвиппайды ныццавта иу хъуыды: цыфӕндыйӕ дӕр дзы интервью райсын хъӕуы «Рӕстдзинад»-ӕн! Йӕ тӕлмацгӕнджытимӕ, стӕй, ССР Цӕдисы фӕсарӕйнаг хъуыддӕгты ӕмӕ культурӕйы Министрадты кусджытӕй йемӕ цы дыууӕ сылгоймаджы уыдис, уыдонимӕ баныхас кӕнгӕйӕ, мӕ къухы бафтыди курдиатджын музыкантимӕ фембӕлын. Ныхас кодтам фысымуат «Метрополь», зӕгъгӕ, уым. Нӕ фембӕлд уыдис, ирон аивады ӕмӕ литературӕйы декадӕйы байгоммӕ ма иунӕг бон куы баззад, уӕд. -	Хъыгаг у, ирон адӕмы аивады ӕмӕ литературӕйы декадӕйы бонты ам кӕй нал уыдзынӕн, уый, — загъта Ван Клиберн. — Ӕз ардӕм, Цӕдисмӕ, цӕуынмӕ цӕттӕ кӕнгӕйӕ, бирӕ алыхуызон литературӕ бакастӕп уӕ бӕстӕйы тыххӕй. Цалдӕр ӕрмӕджы бакастӕн Кавказы тыххӕй дӕр. Раст куы зӕгъон, уӕд фылдӕр — йӕ ӕрдзыконды тыххӕй. Ныр, ССР Цӕдисы уӕвгӕйӕ, ӕрӕджы абалц кодтон Кавказы республикӕтӕй иумӕ — Гуырдзыстонмӕ. Уым мын куыд дзырдтой, стӕй ноджы Мӕскуыйы дӕр куыд хъусын, афтӕмӕй Гуырдзыстоны хуызӕн сты Кавказы иннӕ рӕттӕ дӕр. Абон ӕргомӕй сӕттын: мӕ зӕрдӕйы иу хай баззади бӕрзонд хӕхты. Бернсы ӕмдзӕвгӕ чи хъуыды кӕны, уый мӕ хорз бамбардзӕни. Кавказы иунӕг хатт чи фӕуа, уый йӕ «уацарӕй» никуы уал фервӕздзӕни! Ӕз Кавказӕн ӕрмӕст йӕ ӕрдзыхъӕдыл куы дзурон, уӕд раст нӕ уыдзынӕн. Ды мӕ фӕрсыс, ӕппӕты тынгдӕр дзы мӕ зӕрдӕмӕ цы фӕцыди, зӕгьгӕ. Фарста афтӕ комкоммӕ кӕй ӕвӕрыс, уымӕй раст дӕ, ӕмӕ дын ӕз дӕр ратдзынӕн комкоммӕ ӕмӕ раст дзуапп. Кавказы уӕвгӕйӕ, мӕ зӕрдӕмӕ уӕлдай тынгдӕр фӕцыди кавказаг адӕм. Кавказы адӕмтӕ диссаджы уазӕгуарзон сты. ССР Цӕдисы алы ран дӕр мыл тынг бацин кӕнынц, фӕлӕ сымахмӕ цы рӕвдыд федтон, уымӕн хуымӕтӕг ныхӕстӕй равдисӕн нӕй. Стыр дисы мӕ бафтыдта Кавказы адӕмты курдиат! Иугӕр Хуыцауы афтӕ бафӕндыд, ӕмӕ сымах дӕр уыдонӕй стут> уӕд, ӕнӕмӕнг, хъуамӕ егъау курдиаты хицау уат. Ӕз ма Мӕскуыйы куы бафӕстиат уыдаин, уӕд стыр цымыдисӕй цыдаин ирон аивады ӕмӕ литературӕйы декадӕйы архайджыты спектаклтӕ ӕмӕ концерттӕм. Ӕппӕты разӕй, зӕгъын ӕргомӕй ӕмӕ фидарӕй» бацыдаин спектакль «Къарол Лир»-мӕ, уымӕн ӕмӕ ӕнӕмӕлгӕ Шекспиры фыстытӕй уыцы уацмысӕй фылдӕр никӕй уарзын. Ирон артисттӕ дунейы хуыздӕр драматурджы уацмыс равдисынмӕ куыд арӕхсынц, уый фенын мӕ тынг зӕрдиагӕй фӕндыди. Гуырдзыстоны столицӕйы куы уыдтӕн, уӕд уым сӕрмагондӕй мӕ номыл радтой сӕ паддзахадон ансамблы концерт. Уыцы концерты рӕстӕг бирӕ бауарзтон Кавказы адӕмты кафтытӕ ӕмӕ зарджытӕ. Ныр сымах ансамбль мӕскуыйӕгты зӕрдӕмӕ тынг кӕй фӕцӕудзӕн, уый дызӕрдыггаг нӕу. Фӕсарӕйнаг уазӕг тынг ӕнӕвдӕлон кӕй уыдис, уый хынцгӕйӕ, стӕй мын Фӕсарӕйнаг хъуыддӕгты ӕмӕ культурӕйы министрадты дыууӕ кусӕджы куыд бамбарын кодтой, уымӕ гӕсгӕ мӕ ныхас фӕцыбыр кодтон. Фысымуатӕй мӕ ацыды размӕ ма Ван Клибернмӕ радтон цыбыр фарста: -	Ирон аивады ӕмӕ литературӕйы декадӕйы архайджытӕн дӕ зӕрдӕ цы зӕгьы? Уыцы фарстӕн Ван Клиберн радта цыбыр дзуапп: -	Ӕнтыстдзинад!» Интервью кӕм уыди, «Рӕстдзинад»-ы уыцы номыр райстон Мӕскуыйы. Бакастӕн ӕй ӕмӕ рацыдтӕн фысымуатӕй. Уынджы лӕууыдысты партийы обкомы фыццаг секретарь Ӕгкацаты Владимир, обкомы секретарь Хъӕбӕлоты Билар, нӕ республикӕйы Министрты Советы Сӕрдары хӕдивӕг Битеты Степан ӕмӕ Цыбырты Христофор. Ӕз сын салам радтон, фӕлӕ сӕ цурмӕ бацӕуын бафсӕрмы кодтон. Фысымуаты бын метройы станцӕмӕ куыд фӕцӕйцыдтӕн, афтӕ мӕм Христофор фӕдзырдта. Ӕз хистӕртӕм фӕстӕмӕ раздӕхтӕн. -	Ацы лӕппу «Рӕстдзинад»-ы цы уацхъуыд рауагъта, уый федтат? — афарста Христофор. Дзуапмӕ нӕ фенхъӕлмӕ каст: — Америкаг стыр пианистӕй райста интервью. -	Уый хорз у, — сдзырдта обкомы фыццаг секретарь. — Фӕсивӕд хъуамӕ змӕлгӕ кӕной, змӕлгӕ. Уадз, ӕмӕ нӕ адӕм зоной, ам, Мӕскуыйы, нӕ аивады ӕмӕ литературӕйы декадӕмӕ цы цӕстӕнгас ис, уый. Фӕстӕдӕр мын «Рӕстдзинад»-ы редактор Хъаныхъуыты Валодя куыд дзырдта, афтӕмӕй Цыбыры-фырт мӕ интервьюйы тыххӕй уымӕн дӕр загьта арфӕйы ныхӕстӕ. * * * Цыбырты Христофор фондз азы ӕмӕ фондз мӕйы бакуыста партийы Цӕгат Ирыстоны обкомы пропагандӕ ӕмӕ агитацийы "хЖхЖсЖЗЕхЖ! хайады сӕргълӕууӕгӕй. Ӕвӕдза, уыцы рӕстӕгмӕ йын цастӕ бантысти, уыдон фӕнымайын ӕнцон нӕу. Ӕмӕ цы нӕ фарста ӕвӕрдта партион организациты размӕ йӕ адӕмы пайдайӕн! Райдиан ӕмӕ астӕуккаг скъолаты мадӕлон ӕвзаг ахуыр кӕныны хъуыддаг хӕдзардзинӕй аразын. Дзыллон информацийы фӕрӕзты ахадындзинад уӕлдӕр къӕпхӕнмӕ сисын. Республикӕйы театрты ног репертуар ӕмӕ йӕ куысты фадӕттӕ хуыздӕр кӕнын. Чингуыты рауагъдадӕн фылдӕр ӕхцайы фӕрӕзтӕ дӕттын. Фӕсивӕды интернацион ӕмӕ патриотом хъомылад. Цӕгат Кавказы адӕмты аивады ӕмӕ литературӕйы ахадындзинад дзыллӕты иудзинады хъуыддаджы. Фӕллойгӕнджыты ӕнӕниздзинад. Спорт ӕмӕ туризм...Уӕвгӕ афтӕ куы загътон, се ’ппӕтӕн фӕнымайӕн нӕй. Фӕлӕ мӕ иу хъуыддаг ӕнӕмӕнг бафиппайын фӕнды. Партийы обкомы хайады сӕргълӕууӕгӕй кусгӕйӕ, Христофор иунӕг адӕймаджы дӕр ӕнӕхъуаджы никуы бафхӕрдта. Уый зондӕй иунӕг раст кусӕг дӕр йӕ бынатӕй ист не рцыд. Уый нӕ, фӕлӕ ма Цыбыры-фырты фӕрцы бирӕ арӕхстджын кусджытӕ уӕлдӕр бынӕттӕм дӕр схызтысты. * * * 1961 аз Христофорӕн ӕрхаста, рагӕй кӕмӕ бӕллыд, уыцы хорздзинад. Январы та ногӕй сси педагогон институты директор. Уӕдмӕ, кӕй зӕгъын ӕй хъӕуы, ахуыргӕнӕндон фӕхъомысджындӕр, фестырдӕр, йӕ къабӕзтӕ дарддӕр айвӕзта. Цыбыры-фырт партийы обкомы йӕ алыварс ӕрӕмбырд кодта куыстхъом, ӕнӕзивӕг кӕстӕртӕ. Се ’ппӕтмӕ дӕр хорз цӕстӕй касти, фӕлӕ йын уӕлдай адджын уыдысты, наукӕмӕ йӕ хъус чи дардта, уыдон. Йӕ зӕрдӕмӕ тынг чи фӕцыд, уыдонӕй иу уыди Малиты Нох. Уый ма уӕд ӕрыгон лӕппу уыд, фӕлӕ йӕм обкоммӕ бацӕуыны размӕ уыдис куысты фӕлтӕрддзинад: Цасдӕр рӕстӕг акуыста скъолайы, фӕскомцӕдисы райкомы. Уӕд ыл ӕрӕвӕрдта йӕ цӕст Цыбыры-фырт. Партийы обкомы иу хайады куы куыстой, уӕд ӕй арӕх ӕрвыста стыр ӕмӕ ахсджиаг хъуыддӕгты. Ахӕм рӕстӕг-иу ын ныфсытӕ авӕрдта, иумӕ-иу ауынаффӕтӕ кодтой, уӕдӕ фарста куыд хуыздӕр, аивдӕр раиртасой, ууыл. Христофорӕн ӕхсызгон уыди, Нох, партион куысты раззӕгтимӕ уӕвгӕйӕ, сабыргай-сабыргай наукӕйы цыдӕр къахдзӕфтӕ кӕй райдыдта, уый. - Раст фӕндтӕ дӕм ис, — загъта иуахӕмы Цыбыры-фырт. — Партион ӕмӕ ӕндӕр ӕхсӕнадон куыстытӕ сты рӕстӕгмӕйы хабӕрттӕ. Абон хъӕуыс, ӕмӕ дӕ уӕларвмӕ сисдзысты, райсом кӕмдӕр кӕцыдӕр хицауы зӕрдӕмӕ нӕ фӕцыдтӕ, ӕмӕ дӕ фӕрв сугтӕ — дӕхи. Фӕлӕ наукӕйы цы саразай, уымӕн сӕфӕн нӕй. Уый цӕрӕнбонтӕм демӕ уыдзӕн. Уӕвгӕ цӕмӕн, цӕмӕн? Ӕрмӕст демӕ нӕ...Уый у адӕмы хӕзна, нацийы бӕркад. Кӕд дӕ искуы наукӕйы мӕнӕй исты бахъӕуа, уӕд — табуафси...Тӕккӕ абон дӕр дӕм фӕкӕсдзынӕн аспирантурӕмӕ бацӕуынмӕ... Республикӕйы районты цыдысты дзуапдӕттӕн-ӕвзарӕн партион конференцитӕ. Ахӕм заман-иу обкомы стырдӕр лӕгтӕ бӕстон ӕркастысты, иу кӕнӕ иннӕ райкомы секретартӕй ӕмӕ хайӕдты разамонджытӕй чи Ъзӕрст ӕрцӕуа, уыдоны номхыгъдтӕм. Уыцы хатты номхыгьдты бахаудта Малиты Нох дӕр — бавдыстой йӕ партийы Орджоникидзейы райкомы дыккаг секретарь! бынатмӕ. Обкомы кусджытӕй йемӕ ӕввасхсдӕр чи уыдис, уыдонӕй йын чидӕртӕ йӕ къух истой, арфӕтӕ йын кодтой. Организацион фарстаты хайады хицау ӕм фӕдзырдта. -	Дыккаг секретарӕй уал райдай, — загъта йын уый. — Чысыл рӕстӕджы фӕстӕ фыццаджы бынат дӕхи уыдзӕн. Нохы нӕ фӕндыди. Мӕты бахаудта. Ма сразы уа, ӕмӕ — хистӕрты фыдӕх. Сразы уа, ӕмӕ ӕгӕр арф аныгъуылдзӕни партион куысты, фӕиппӕрд уыдзӕни наукӕйӕ. Нох кӕрӕйкӕронмӕ йӕ хъуыдытӕ радзырдта Христофорӕн. Уый йӕм бирӕ фӕхъуыста, стӕй афтӕ: -	Дӕхи ныббуц кӕнынмӕ хъавыс, лӕгъзтӕтӕ агурыс ӕви дӕ ӕцӕгдӕр нӕ фӕнды? -	Райкоммӕ цӕуын мӕ куы фӕндыдаид, уӕд ӕппӕты разӕй дӕуӕн загътаин, фӕкӕс мӕм, баххуыс мын кӕн, зӕгъгӕ, — Нох цыбыр дзуапп радта. -	Уӕдӕ уӕд ма тыхс, — сдзырдта Христофор. — Ӕз хъуыддаг мӕхимӕ исын. Изӕры фыццаг секретаримӕ адзурдзынӕн, ракурдзынӕн дзы, цӕмӕй дӕ иу ран ныууадзой. Фӕстӕдӕр Христофор ӕмӕ Нохы фӕндӕгтӕ баиу сты уӕлдӕр ахуыргӕнӕндоны. Сӕ иу уыди ректор, иннӕ — ахуыргӕнӕг. Ам дӕр хистӕр кӕстӕрмӕ иудадзыг йӕ цӕст дардта. Раздӕр, обкомы кусгӕйӕ, куыд, афтӕ та уӕддӕр иумӕ арӕх уынаффӕтӕ кодтой рӕстмӕйы хъуыддӕгтыл. Иу изӕр фӕскуыст бирӕ цӕуылдӕрты куы фӕдзырдтой, уӕд Цыбыры-фырт райхӕпдта йӕ бӕллицтӕй иу: -	Искуы дзӕбӕх фӕлладуадзӕн бынат куы саразиккам, уӕд уый диссаг уаид. Ахуыргӕнджытӕ дзы сӕ фӕллад уадзиккой. Студенттӕ та, зӕгъӕм, геогрӕфтӕ, биологтӕ, спортсментӕ уырдӕм цӕуиккой практикӕйы, спортивон ерыстӕм сӕхи цӕттӕ кӕнынмӕ. Нох ницы сдзырдта, хъуыдыты аныгъуылди. Цалдӕр боны фӕстӕ бацыди ректормӕ ӕмӕ йын загъта: -	Уартӕ Цыколайӕ Хӕзныдоны ӕхсӕн, Ӕрӕфы цӕугӕдоны уӕлвӕз, ис алӕмӕты бынат. Цыфӕнды хус ӕмӕ тӕвд рӕстӕг куы вӕййы, уӕддӕр уым та цъитийы уадымс хъазы. Уырдӕм — иу рагӕй-ӕрӕгмӕ дӕр сӕ рӕуджытӕ дзӕбӕх кӕнынмӕ рынчынтӕ цыдысты ӕнӕхъӕн Ирыстонӕй, Кӕсӕгӕй. Нӕ фӕлладуадзӕн уым куы саразӕм, уӕд ма нӕ хуыздӕр цы хъӕуы! Христофор бахудти: -	Цӕттӕ йыл ӕй куы банымадтай...Ӕз дӕр уыцы зӕххы гӕбаз зонын бӕргӕ, фӕлӕ нын ӕй чи ратдзӕни? -	Уый райсын мӕ быгъдуан фӕуӕд, — фидарӕй загъта Нох. Малийы-фырт цыколайаг у. Кӕд районӕй раджы ацыд, уӕддӕр йемӕ бӕт у фидар тӕгтӕй. Йӕ тыхстаг фарстатӕй иувӕрсты никуы ацыд. Йӕхи дӕр уырдыгӕй исты куы бахъӕуы, уӕд ӕм лӕмбынӕгхъусынц. Гӕнӕн ӕмӕ амал цӕмӕн вӕййы,уый йын саразынц. Афтӕ рауадис уыцы хатт дӕр. Христофоримӕ куы тӕрхӕттӕ кодтой, ууыл рацыдаид дыууӕ къуырийы бӕрц, афтӕ Нох Ӕрӕфы районы разамындӕй разыйы дзуапп райста. Институт ӕвӕстиатӕй райдыдта Цыколайӕ Хӕзныдоны ӕхсӕн Ӕрӕфы уӕлбыл спортивон-дзӕбӕхгӕнӕн аразын. Республикӕйы хицауад ӕмӕ Уӕрӕсейы Федерацийы уӕлдӕр ӕмӕ сӕрмагонд астӕуккаг ахуырады Министрад ӕхцайы фӕрӕзтӕй хорз фӕкастысты. Ректоры хъӕппӕрисӕй арӕзтады ӕнувыдӕй куыстой бирӕ ахуыргӕнджытӕ ӕмӕ студенттӕ дӕр. Уыдонмӕ фӕкӕсынмӕ, разӕнгардгӕнӕг ныхас сын зӕгъынмӕ уырдӕм арӕх уади Цыбыры-фырт. Ахӕм балцы-иу хатгай йемӕ ахуыдта Малиты Нохы дӕр. Иу сӕрдыгон мӕйрухс изӕр та сӕ рог машинӕ Цыколайӕ Дзӕуджыхъӕумӕ куы скъӕфта, уӕд Христофор, сывӕллонау, цинхъӕрӕй дзырдта: - Дӕ цӕрӕнбон бирӕ фӕуа, Нох...Диссаджы хъуыддаг аразӕм. Тынгдӕр — нӕ намысджын кӕстӕртӕн. Кӕстӕртӕн сӕхи руаджы, сӕхи ӕххуысӕй. Кӕстӕртӕ...Кӕстӕртӕ...Махӕн нӕ ныфс, нӕ сомбон уыдон сты. Кӕстӕртыл аудын хъӕуы... Кӕстӕртӕн хъуамӕ цӕрӕм... Цыбыры-фырт университетмӕ кӕй ӕрбахуыдта, наукӕйы бӕллиццаг фӕндагыл кӕй ныллӕуын кодта, уыдон бирӕ сты, тынг бирӕ. Уырзӕй сгарӕгау сӕ агуырдта. Абон Берозты Темболаты фырт номдзыд Темырсолтан сӕрӕгас куы уаид, уӕд, ӕвӕццӕгӕн, тынг аивӕй радзурид уый тыххӕй. Христофор рагӕй зыдта Темырсолтаны, педагогон институты историон факультеты студент ма куы уыд, уӕдӕй фӕстӕмӕ. Фӕлӕ йын йӕ куыстхъомдзинад уӕлдай тынгдӕр бафиппайдта, фӕскомцӕдисы обкомы секретарӕй, фӕстӕдӕр та республикой ӕхсӕнад «Зонынад»-ы сӕргълӕууӕгӕй. Иуахӕмы йӕ бацагуырдта ӕмӕ йын загъта: - Тимур, (афтӕ йӕ хуыдта) ӕгъгъӕд у, ӕвӕццӕгӕн, уыцы куыстытӕн. Наукӕмӕ, наукӕмӕ... Ау, де ’фсымӕр Темырболатмӕ дӕр нӕ хӕлӕг кӕныс? Бакӕс-ма йӕм: наукӕйы цы диссӕгтӕ аразы! Ды йӕ цӕуыннӕ хъуамӕ бафӕзмай? Уыцы фембӕлд, уыцы ныхӕстӕ Темырсолтаны цард бынтондӕр иннӕрдӕм афӕлдӕхтой. Цыбыр рӕстӕджы фӕстӕ йӕ Христофор арвыста Мӕскуыйы паддзахадон университеты аспирантурӕмӕ. Темыр уым ӕмгъуыдӕй раздӕр бахъахъхъӕдта кандидатом диссертаци. Сӕрыстырӕй сыздӕхт Ирыстонмӕ ӕмӕ кусын райдыдта университеты. Христофоримӕ иумӕ, СЦКПйы историйы кафедрӕйы. Фӕлӕ нӕдӕр йӕхимӕ, нӕдӕр Цыбыры-фыртмӕ уый ӕгъгъӕд нал фӕкасти. Рӕстӕг рацыд, ӕмӕ Берозы-фырты ногӕй арвыстой Мӕскуымӕ, докторантурӕмӕ. Уым дӕр та — диссаджы сгуыхтдзинад. Афонӕй раздӕр бахъахъхъӕдта докторов диссертаци. Сси нӕ университеты хуыздӕр ӕмӕ дӕсныдӕр зондамонджытӕй. Уӕдӕ йӕ кафедрӕйы сӕргълӕууӕгӕй хуымӕтӕджы куыд равзӕрстаиккой! Моститы Барис дӕр йе ’цӕг дунемӕ Христофорӕй арфӕгондӕй ацыди. Барис уыдис ӕвӕджиауы адӕймаг. Хӕларзӕрдӕ, ӕргомдзырд. Ахуырады хъуыддаджы та цӕхӕр калдта, цӕхӕр. Ӕрттывта, ирд стъалыйау. Ӕхсӕнадон наукӕты алы къабазы дӕр йӕ сӕры магъзы цӕттӕйӕ лӕууыдысты ӕппӕты вазыгджындӕр фарстатӕн дзуӕппытӕ. Фӕлӕ йӕ партиен разамонджытӕй чидӕртӕ ӕмгӕрон нӕ уагътой уӕлдӕр скъолатӕм. Бирӕ азты дӕргъы куыста хъӕууон скъолаты. Уым дӕр ӕй хуыц-хуыц кодтой. Бирӕ ӕфхӕрдтыты бахаудта. Фӕлӕ курдиатӕн цӕрӕнбонтӕм йӕ хурхыл хӕцӕн нӕй. Барисы ӕнӕбары куыстмӕ райстой Цӕгат Кавказы хӕххон-металлургон институтмӕ. Цыбыры-фырты та фӕндыдис уый университетмӕ ӕрбакӕнын. Уыцы фӕндоныл ӕхсызгонӕй сразы СЦКП-йы историйы кафедрӕйы сӕргълӕууӕг профессор Гиоты Михал дӕр, кӕд, Барисы «хивӕндӕй» ӕмӕ «зынвӕдӕнӕй» зыдта, уӕддӕр. Христофор Мостийы-фырты университетмӕ ӕрбакӕныны фарстайы фӕдыл цалдӕр хатты бацыди партийы обкоммӕ, фӕлӕ уым дзӕвгар рӕстӕг ком нӕ лӕвӕрдтой. Ӕгӕр-ӕгӕр куы ӕлхъывта, уӕд ын обкомы секретартӕй иу загъта: - Цӕй, дӕу куыд фӕнды, афтӕ уӕд. Ӕрмӕст зон> дӕхимӕ стыр бӕрнондзинад кӕй исыс, уый. Христофор кӕд ӕппӕт уыцы хабӕрттӕ Мостийы-фыртӕн никуы загъта, уӕддӕр йӕхицӕй та бузныг уыд, фарста кӕй алыг, ӕмӕ университеты ноджыдӕр ма иу курдиатджын ахуыргонд ӕмӕ хъомылгӕнӕг кӕй фӕзынд, уымӕй. Ех, ӕвӕдза, уыцы хатт дӕр та куыд раст разынди зондджын Христофор! Ууыл дзурӕг сты> Моститы Барис йӕ уарзон ахуыргӕнӕндоны цы алӕмӕты куыстытӕ фӕкодта ӕмӕ наукӕйы цы бынтӕ ныууагъта, уыдон. Йӕ зӕрдӕ куы барухс, уӕд йӕ фыссӕн сис нал ӕййӕфта хъуыдыты. Уайтагъд — докторон диссертаци, профессоры бӕрзонд ном. Уӕдӕ Барисы бындурон куыст — чиныг «С. М. Кировы революцион публицистика^» та нӕ бӕстӕйы историон наукӕйы кусджытӕн ӕмӕ журналисттӕн сси диссаджы хӕзна. * * * Христофорӕн хӕстӕг зонгӕтӕ, ӕмгӕрттӕ, ӕмбӕлттӕ, ӕрдхӕрдтӕ кӕм нӕ уыд Цӕгатӕй ӕмӕ Хуссарӕй, ахӕм къуым бирӕ нӕ разындаид. Уӕлдай ӕнувыддӕр та уыд йе ’мкусджытыл. Иу хӕдон дӕр ын уӕрӕх уыди профессортӕ Тотойты Михалимӕ ӕмӕ Цуциты Барисимӕ. Бирӕтӕ сӕ хъазгӕмхасӕнты хуыдтой ӕфсымӕртӕ. Ӕртӕ профессоры хӕлардзинад сӕ куыстӕн, Ирыстоны бирӕ хорздзинӕдтӕн бындурон, фидар цӕджындзау уыдис. Уыдонӕй Цӕгат Ирыстоны педагогон институты бындурыл университет саразыны хъуыды чи раздӕр загъта, уый ныртӕккӕ зын зӕгъӕн у. Ӕмӕ ӕппынфӕстаг хъуыддаг уый мидӕг нӕй. Христофоры-иу Михал ӕмӕ Барис ӕгӕр куы стыхсын кодтой, цӕй-ма фезмӕлӕм рӕвдздӕр, зӕгъгӕ, уӕд-иу йӕ цӕсгомыл мӕт фӕбӕрӕг, фӕлӕ-иу растдӕр цы дзуапп радтаид, уый нӕ зыдта. -	Райдайӕм нӕхи республикӕйы хицауадӕй, — скарста иуахӕмы Христофор. Цыбыры-фырт, Тотойы-фырт ӕмӕ Цуцийы-фырт бацыдысты партийы обкомы фыццаг секретарь Хъӕбӕлоты Билармӕ. Хъӕбӕлойы-фырт сӕ размӕ рахызти худгӕйӕ, сӕ къухтӕ сын райста, сбадын сӕ кодта даргъ стъолы фарсмӕ. -	Ахӕм ӕртӕ кадджын лӕджы хуымӕтӕджы не ’рбацыдаиккой, — сдзырдта Билар, сӕ кӕрӕдзийы цыбырӕй царды хабӕрттӕй куы афарстой, уый фӕстӕ. — Исты хорз хъуыддаджы тыххӕй? -	Ӕнӕмӕнг дӕр афтӕ, Билар Емӕзайы фырт, — райдыдта Христофор. — Не ’рбацыды сӕр тынг стыр ӕмӕ ахсджиаг хъуыддаг у. Бирӕ фӕрабар-бабар кодтам ӕмӕ ӕрцыдыстӕм иу хъуыдымӕ: нӕ педагогом институтӕй саразӕм паддзахадон университет. Афтӕ нӕм кӕсы, цыма уымӕн фидар бындур цӕттӕ у алывӕрсыгӕй дӕр. Билар, кӕд цыфӕнды дзырдарӕхст хицау уыдис, уӕддӕр ӕвиппайды нӕ радта дзуапп. Хъуыдыты аныгъуылди, стӕй сабыргомау загъта: -	Мах цӕттӕ стӕм бӕргӕ, фӕлӕ дӕллӕгтӕ, — йӕхӕдӕг дардмӕ кӕдӕмдӕр ацамыдта йӕ сӕрӕй. -	Дӕллӕгтимӕ дӕр дзурдзыстӕм, — дзуапп радта Цыбыры-фырт. — Цы зӕгъӕм, уый нӕм ис. Кӕддӕр мах педагогон институтӕй байуӕрстой Дагестаны, Кӕсӕг-Балхъары ӕмӕ Цӕцӕн-Мӕхъӕлы педагогон институттӕ. Куыд зонӕм» афтӕмӕй, Налцыччы ӕмӕ Махачкалайы махӕй ахицӕнуӕвӕг педагогон институтты бындурыл арӕзт ӕрцыд университеттӕ. Сӕ дыууӕ дӕр кусынц тынг рӕвдз. -	Фырт фыдӕй фӕлӕгдӕр...Афтӕ зӕгъынмӕ хъавут? — афарста Билар. -	Афтӕ, афтӕ, Билар Емӕзайы фырт, — загъта Тотойты Михал. — Фӕлӕ фыдӕн дӕр нӕма байрӕджы. Ныр ма йӕ бон бирӕ диссӕгтӕ равдисын бауыдзӕн. Мах институт Советон Цӕдисы мидӕг раззагдӕр институттимӕ нымад у. Нӕхӕдӕг дӕр ӕй уынӕм, ӕнкъарӕм, стӕй нӕм министрадӕй цы минӕвӕрттӕ вӕййы, уыдон дӕр ахӕм хъуыдытимӕ аздӕхынц Мӕскуымӕ... -	Бауырнӕд дӕ> Билар Емӕзайы фырт, — ныхас йӕхимӕ райста Цуциты Барис, — университет арӕзт ӕрцыд, ӕмӕ февнӕлдтам, зӕгъгӕ, уӕд нӕ сыхӕгтӕй никӕмӕй дӕлдӕр уыдзыстӕм. -	Уый мӕ уырны, — загъта Хъӕбӕлойы-фырт. — Мах ахуыргӕндтӕ, ахуыргӕнджытӕ, студенттӕ никӕмӕй цауддӕр сты. Бирӕ хъуыддӕгты та размӕ ахӕцын у сӕ бон. Бирӕ фӕныхасы фӕстӕ Билар фидарӕй загъта: - Уӕ алы ныхас дӕр ис бынаты. Тынг мӕм бахъардтой уӕ хъуыдытӕ. Иттӕг хъӕугӕ ахсджиаг фарста ӕвӕрут. Паддзахадон стыр фарста. Раст куы зӕгъон, уӕд ӕм мӕ зӕрдӕ ницӕмӕй ӕхсайы. Фӕлӕ цӕмӕй фарста партийы Центрон Комитеты ӕмӕ ССР Цӕдисы хицауады раз сӕвӕрӕм, уый тыххӕй йӕ биноныг ӕмӕ бындуронӕй бацӕттӕ кӕнын хъӕуы. Мӕнмӕ гӕсгӕ йыл сымах ӕртӕйӕ хуыздӕр ничи бакусдзӕни. Сӕр уӕ бахъуыдис. Ӕрбадут ӕмӕ райдаут фыссын. Цал бонмӕ сцӕттӕ уыдзысты уӕ гӕххӕттытӕ? Христофор Михал ӕмӕ Барисы цӕстытӕм бакасти, стӕй фидарӕй загъта: -	Билар Емӕзайы фырт, иу къуыри фаг у... Хъӕбӕлойы-фырт ныфс бавӕрдта: -	Нӕ республикӕйы разамынды сӕр уӕ кӕм хъӕуа, уым кӕддӕриддӕр уӕ фарсмӕ уыдзыстӕм. Мӕскуыйы нӕм хорз цӕстӕй кӕсынц...Цы фарстатӕ сӕвӕрын Уӕрӕсейы ӕмӕ Советом Цӕдисы хицауады раз, суанг партийы ЦК-йы дӕр — ӕнӕ лыггондӕй никуы баззайынц...Ацы фарста сӕвӕрынмӕ дӕр мӕ ныфс хӕссын... Ӕртӕ профессоры цинхъӕрӕй хӕрзбон загътой партийы обкомы фыццаг секретарӕн ӕмӕ рацыдысты Сӕрибары уӕрӕх фӕзмӕ. Уырдыгӕй сабыргай араст сты Сабырдзинады проспекты л. - Уый ӕцӕгдӕр нӕ къухы куы бафта, — сывӕллонау ради Христофор, — ӕмӕ университет куы саразӕм, уӕд Ирыстонӕй, нӕ дзыллӕйӕ ӕнӕхӕс суыдзыстӕм. Стӕй, кӕйдӕр загъдау, хъуыддаг ӕрмӕст хӕс сӕххӕст кӕныны мидӕг нӕй. Цӕмӕй нӕм университет уа, нӕ адӕм уый аккаг рагӕй у. Сӕ бӕрцмӕ гӕсгӕ махӕй бирӕ фылӕр чи у, ахӕм адӕмтӕй нӕм къаддӕр нӕй ахуыргӕндтӕ, культурӕйы ӕмӕ аивады курдиатджын кусджытӕ. Ӕмӕ уӕд нӕ фӕсивӕд та! Нӕ лӕппутӕ ӕмӕ чызджытӕ ӕцӕг базырджынтӕ сты! Сӕрӕн! Уыдон университеты студенттӕ куы суой, уӕд ма сӕ ахуырӕй чи бафсаддзӕни. Цас уыдзыс ты нӕ авналӕнтӕ ӕмӕ ахӕцӕнтӕ ахуыры зӕгъай, наукӕйы зӕгъай, ӕхсӕнадон хъуыддӕгты зӕгъай...Уӕдӕ университет куы саразӕм, уӕд Мӕскуыйырдыгӕй дӕр ӕгас республикӕмӕ дӕр ӕндӕр цӕстӕнгас уыдзӕнис. Иузаман Цуциты Барис цадӕггай бавнӕлдта Цыбыры-фырты цонгмӕ, рахиз къухы амонӕн ӕнгуылдз бӕрзонд систа ӕмӕ хъӕрӕй загъта: -	Христофор, ды гъе уыцы хъуыддаг куы саразай, уӕд дын мӕхӕдӕг фыс аргӕвддзынӕн. Тотойы-фырт зӕрдиагӕй ныххудт, йӕ дынджыр къух Барисы риуыл авӕрдта: -	Уӕдӕ йӕ фегӕр кодтай! Ирыстонӕн университет чи сараза, уымӕн хъӕбатыры ном раттын хъӕудзӕни, хъӕбатыры ном! -	Гъе, уӕдӕ афтӕ: хъӕбатыры стъалы цӕттӕ кӕнут,хъазгӕмхасӕнты ныфсджынӕй загъта Христофор. — Цӕгат Ирыстоны Хетӕгкаты Къостайы номыл паддзахадон университет куы нӕ байгом кӕнон, уӕд мӕ фыдӕн ӕмӕ мӕ мадӕн фыртӕн нӕ райгуырдтӕн. Мӕнӕ уын — мӕ Хуыцауы къух! Афтӕ Христофор йӕ хӕстӕгдӕр дыууӕ ӕмкусӕгӕн, йӕ хуыздӕр дыууӕ ӕмбалӕн ард бахордта, Цӕгат Ирыстоны паддзахадон университет саразыны охыл йӕ тых ӕмӕ йӕ зонындзинӕдтыл кӕй нӕ бацауӕрддзӕн, ууыл. -	Ӕрмӕст афтӕ баныхас кӕнӕм: ам нӕхимӕ, партийы обкоммӕ, стӕй дӕлӕмӕ, Центрон Комитетмӕ, Советон Хицаудмӕ, цыдӕриддӕр ӕрмӕг хъӕуы, уый иумӕ цӕттӕ кӕндзыстӕм. Уыцы зӕрдӕбын ныхас цыдис фысымуат «Интурист»ы ракомкоммӕ. Христофор, Барис, Михал-иу хатгай уырдӕм Цӕхӕрадон-ресторанмӕ фӕзылдысты. Ӕрмӕст ахӕрынмӕ ӕмӕ аназынмӕ нӕ, фӕлӕ, ӕртӕ кӕрдзыны уӕлхъус бадгӕйӕ, зӕрдиаг ӕмӕ бӕлвырд ныхас акӕнынмӕ. Афтӕ рауад уыцы изӕр дӕр. Сӕ бадт адаргъ. Рестораны Цалдӕр стъолы уӕлхъус цы къордтӕ-къордтӕ бадтис, уыдонӕй чидӕртӕ профессортӕн нуазӕнтӕ ӕрбарвыстой. -1--- 91 -I-гӔртӕ лӕджы бахъӕлдзӕг сты, афтӕмӕй рацыдысты сабыр уынгмӕ ӕмӕ ма уым дӕр сӕ ныхас нывӕстой. Цыбыры-фырт ма ноджыдӕр иу хатт загъта: -	Бауырнӕд уӕ, университет саразын нӕ къухы куы бафта, уӕд уътй стыр диссаджы хъуыддаг уыдзӕни! -	Хъӕддых куы фӕлӕууӕм, уӕд бафтдзӕни, — ныфсытӕ ӕвӕрдта Тотойы-фырт. Цуциты профессор ма бафтыдта: -	Ацы хъуыддагӕн ӕрдӕгыл уадзӕн нӕй. Иугӕр ӕм не ’ргом аздӕхтам, иугӕр нын Хъӕбӕлойы-фырт зӕрдӕ бавӕрдта, уӕд фенкъуысдзӕни. Уыцы бонӕй къуыри ӕххӕст нӕ рацыдис, афтӕ обкомы фыццаг секретарь! стъолыл гӕххӕтт фӕзынд. Йӕ бынмӕ — Цыбыртьт Христофоры къухӕвӕрд. Цалдӕр сыфыл — педагогон институты цардвӕндаджы хабӕрттӕ цыбырӕй. 1920 аз. Дзӕуджыхъӕуы арӕзт ӕрцыд адӕмон ахуырыды Теркаг институт. 1922-1923 ахуыры аз райдыдта ног номимӕ — адӕмон ахуырады Хӕххон практикой институт. 1931-1932 ахуыры аз ӕй схуыдтой Хӕххон агроин дустриалон педагогон институт. 1932 аз. Институты бындурыл арӕзт ӕрцыдысты институттӕ: Дыккӕгӕм Цӕгаткавказаг — Дзӕуджыхъӕуы, Цӕцӕн-Мӕхъӕлы — Грознайы, Кӕсӕг-Балхъары — Налцыччы, Дагестаны — Махачкалайы. 1932-1933 ахуыры аз. Байгом ноджыдӕр ма иу — Ирон педагогон институт. 1938 аз. Уӕрӕсейы Хицауады уынаффӕйӕ Дыккӕгӕм Цӕгакавказаг ӕмӕ Ирон педагогон институттӕй арӕзт ӕрцыд иу, ӕмӕ йын радтой ӕнусон Хетӕгкаты Къостайы ном. Йӕ куысты фыццаг ссӕдз азмӕ (1920-1940) институт бацӕттӕ кодта 2495 ахуыргӕнӕджы. Хъӕбӕлойы-фырт кӕддӕриддӕр кӕд республикӕйы уӕлдӕр ахуыргӕнӕндӕтты хабӕрттӕ хорз зыдта, уӕддӕр алы нымӕцмӕ дӕр касти цымыдисӕй. Фӕстаг цалдӕр рӕнхъмӕ йе ’ргом раздӕхта уӕлдай тынгдӕр. 1966 азы институт каст фесты 372 адӕймаджы. Фыццагг курсмӕ ист ӕрцыди 500 студенты... 1965 азы Цӕгат Ирыстоны Хетӕгкаты Къостайы номыл паддзахадон педагогон институтыл сӕххӕст 45 азы. Уыцы бӕрӕгбоны фӕдыл Цыбыры-фырт сӕрмагондӕй ныффыста бындурон арӕзт статья. Бирӕ диссаг хабӕрттӕ дзы кӕй ис, уымӕ гӕсгӕ йыл лӕбынӕгдӕр ӕрлӕудзынӕн. Христофор фыста: «Цӕгат Ирыстоны педагогон институты хъомылгӕнинӕгтӕ кусынц ӕрмӕст Цӕгат Ирыстоны нӕ> фӕлӕ нӕ бӕстӕйы ӕппӕт республикӕты ӕмӕ облӕстты дӕр, суанг Хуссар Сахалины ӕмӕ Магадан ы онг. Институты хъомылгӕнинӕгты бирӕ фылдӕр хай ӕнтыстджынӕй ӕххӕст кӕнынц советон ахуыргӕнӕджы каддя<ын хӕстӕ. Нӕ институт кастфӕуӕвджыты ӕхсӕн чысыл нӕй адӕмон ахуырады организатортӕ, скъолаты директортӕ. Уыдон сты Цыдаты И. С. — 5-ӕм скъолайы директор, Цъеуты С. С. — Алагиры районы ахуыры хайады сӕргьлӕууӕг, Галазты В. Н. — Горӕтгӕрон районы ахуыры хайады сӕргълӕууӕг, Агънаты Ф. Д. — Кировы районы ахуыры хайады сӕргълӕууӕг, Дыгуры 3. А. — Даргъ-Къохы астӕуккаг скъолайы директор, Ӕлхъацаты В. И. — Фийагдоны астӕуккаг скъолайы директор, А. М. Игонин — Мӕздӕджы 1-ӕм скъола-интернаты директор, Дегъуаты В. М. — г. Орджоникидзейы 1-ӕм скъола-интернаты директор. Цӕгат Ирыстоны ахуыргӕнджыты удуӕлдай фӕллойӕн аккаг аргъ скодтой Коммунистон парти ӕмӕ Советон хицауад. 1966 азы 1-ӕм январмӕ республикӕйы 909 ахуыргӕнӕджы райстой Советон Цӕдисы ордентӕ ӕмӕ майдантӕ, 68 райстой УСФСР-йы сгуыхт ахуыргӕнӕджы ном, 130 — Цӕгат Ирыстоны сгуыхт ахуыргӕнӕджы ном, 1044 систы адӕмон рухсады отличниктӕ, 446-мӕ ис алыхуызон грамотӕтӕ. Ордентӕй ӕмӕ майдантӕй хорзӕхджынгонд чи ’рцыд, уыцы ахуыргӕнджыты ӕхсӕн чысыл нӕй мах хъомылгӕнинӕгтӕй. Уыдон сты Сугъараты Н. Б., Никколты Б. Д.» Ӕрчъинаты М. А.» Хетагкаты М. С. ӕмӕ бирӕ ӕндӕртӕ. УСФСР-йы сгуыхт ахуыргӕнджытӕ сты Бӕзаты А. М.» Баситы Н. Г.» уый ноджыдӕр ма у ЦИ АССР-йы сгуыхт ахуыргӕнӕг, ис ӕм значок «Адӕмон рухсады отличник»; Никколты Б. Д. у ЦИ АССР-йы сгуыхт ахуыргӕнӕг дӕр; Гуыбиаты А. А., Кучиты А. М.» Церекаты В. К. у ЦИ АССР-йы сгуыхт ахуыргӕнӕг дӕр; Мугуты К. В., Рӕмонаты М. В. у ЦИ АССР-йы сгуыхт ахуыргӕнӕг дӕр; Фӕрниаты Д. А. у ЦИ АССР-йы сгуыхт ахуыргӕнӕг дӕр; Хаситы Н. В., Торчынты Н. М. у ЦИ АССР-йы сгуыхт ахуыргӕнӕг дӕр ӕмӕ бирӕ ӕндӕртӕ. ЦИ АССР-йы сгуыхт ахуыргӕнӕджы ном хӕссынц Ӕлборты С. Ф„ Дудиаты В. С.» Зубрилина В. М.» Байтугъанты В. М.» Торчынты Н. В. ӕмӕ ӕндӕртӕ. «Адӕмон рухсады отличник»-ы ном райстой Абайты М. К., Боситы К. К., Галазты В. Н.» Гусаты Е. X., Темыраты Б. Т„ Дзугаты Е. И. ӕмӕ ӕндӕртӕ. УСФСР-йы ӕмӕ ЦИ АССР-йы рухсады Министрадты кады грамотӕтӕй хорзӕхджынгонд ӕрцыдысты Есиаты 3. Б., Логвинова Л. В., Туаты 3. И. ӕмӕ бирӕ ӕндӕртӕ. Уыдӕттӕ ӕвдисӕн сты, цытджын фӕтӕг Ленины амындзинад адӕмон ахуыргӕнӕг хъуамӕ махмӕ афтӕ бӕрзонд ӕвӕрд уа, буржуазен ӕхсӕнады куыд никуы лӕууыди ӕмӕ нӕ лӕууы стӕй лӕугӕ дӕр куыд никуы кӕндзӕн, афтӕ, зӕгъгӕ, уый царды куыд ӕххӕстгонд цӕуы, уымӕн. Нӕ республикӕйы ахуыргӕнджытӕ бӕстӕйы ӕппӕт ахуыргӕнджытимӕ иумӕ фидӕны фӕлтӕры коммунистон хъомылады хъуыддаджы нӕхи парти ӕмӕ Советон хицауады аудындзинадӕн дзуапп дӕттынц ног стыр ӕнтыстдзинӕдтӕй. Мах арфӕтимӕ арӕм нӕ институты фыццаг разамонджыты, йӕ сӕргьы 20-30 азты чи лӕууыд, уыцы директорты нӕмттӕ: Кьесаты Михалы фырт Георгий (абон у профессор, кусы Мӕскуыйы), Ӕлборты Андрейы фырт Барис (ныртӕккӕ у профессор), Дудӕв Халид Ошӕвич (кусы Цӕцӕн-Мӕхъӕлы наукон-иртасӕг институты). Мах иудадзыг нӕ зӕрдыл дарӕм ӕмӕ мысӕм, институты чи фӕллой кодта ӕмӕ национ кадртӕ цӕттӕ кӕныны хъуыддаджы бирӕ чи сарӕзта, советон наукӕйы рӕзтмӕ стыр ӕвӕрӕн чи бахаста, уыдоны нӕмттӕ: профессор, биологон наукӕты доктор Раздорский Владимир Федорович, математикӕйы кафедрӕйы профессор Креер Лев Ильич, ССР Цӕдисы историйы кафедрӕйы профессор Скитский Борис Васильевич, географийы кафедрӕйы профессор Дзагуырты Дмитрий Алексейы фырт, профессор, филологон наукӕты доктор, Немировский Михаил Яковлевич, профессортӕ-филологтӕ Семенов Леонид Петрович, Туаты Олгӕ Николайы чызг ӕмӕ Васильев Всеволод Александрович. Нӕ институты хъомылгӕнинӕгтӕй дӕс ӕмӕ ссӕдзӕй фылдӕр систы доктортӕ ӕмӕ профессортӕ, сӕдӕйӕ фылдӕр та наукӕты кандидаттӕ ӕмӕ доценттӕ Уыдон ӕхсӕн ис ахӕм зындгонд ахуыргӕндтӕ ӕмӕ ӕхсӕнадон архайджытӕ, куыд Крупнов Евгений Игнатьевич — профессор, историон наукӕты доктор, Лениной премийы лауреат; Ананьев Борис Георгиевич — педагогон наукӕты Академийы ӕцӕг уӕнг, Ленинграды университеты психологийы кафедрӕйы сӕргълӕууӕг; Тотойты Михал Сослӕнбеджы фырт — профессор, историон наукӕты доктор, ЦИППИ-ы ССРЦ-ы историйы кафедрӕйы сӕргълӕууӕг; Гахов Федор Дмитриевич — профессор, физикон-математикон наукӕты доктор, БССР-йы наукӕты Академийы кусӕг; Робинсон Евгений Владимирович — профессор, биологон наукӕты доктор, Рязаны пединституты кафедрӕйы сӕргълӕууӕг; Тедтойты Аслӕмбег Ахмӕты фырт — профессор, историон наукӕты доктор, ЦИППИ-ы иумӕйаг историйы кафедрӕйы сӕргълӕууӕг; Выходцев Петр Сазонтович — филологон наукӕты доктор, Ленинграды университеты кафедрӕйы сӕргълӕууӕг; Кумыков Туган Асхабоевич — профессор, историон наукӕты доктор, Кӕсӕг-Балхъары наукон-иртасӕг институты кусӕг; Дубоносов Дмитрий Иванович — Ростовы пединституты проректор ӕмӕ СЦКП-йы историйы кафедрӕйы профессор; Корзун Виктор Борисович — филологон наукӕты кандидат, доцент, Цӕцӕн-Мӕхъӕлы пединституты кафедрӕйы сӕргълӕууӕг; Атаров Николай Сергеевич — советон фыссӕг, Цӕгӕраты Максим Николайы фырт — Цӕгат Ирыстоны фысджыты цӕдисы сӕрдар ӕмӕ ӕндӕртӕ. Институты бирӕ хъомылгӕнджытӕ ӕнтыстджынӕй кусынц республикӕйы партион, советон, фӕскомцӕдисон ӕмӕ профцӕдисон организациты. Бафиппаинаг у, институты наукой кусджытӕн ӕмӕ кафедрӕты сӕргълӕуджытӕн сӕ фылдӕр кӕй сты институт кастфӕуӕвджытӕ. Историйы кафедрӕтӕн разамынд дӕттынц Тотойты М. С. ӕмӕ Тедтойты А. А., уырыссаг ӕмӕ фӕсарӕйнаг литературӕйы кафедрӕйӕн — Лукашенко М. Т., ирон ӕвзаджы ӕмӕ литературӕйы кафедрӕйӕн — Багаты Н. К., уырыссаг ӕвзаджы кафедрӕйӕн — Ряшенцев К. Л., англиссаг ӕвзаджы кафедрӕйӕн — Гуыриаты Т. А., немыцаг ӕвзаджы кафедрӕйӕн — Томильчик В. М., спортивон хъӕзтыты кафедрӕйӕн — Хъороты В. Г. ӕмӕ ӕндӕртӕ. Педагогон кадртӕ цӕттӕ кӕныныл бирӕ азты дӕргъы ӕнтыстджынӕй фӕкуыстой Цӕгат Ирыстоны педагогон институты доценттӕ ӕмӕ ахуыргӕнджытӕ: М. Т. Лукашенко, Б. И. Кандиев, А. И. Воскресенский, А. П. Гулий, Л. А. Страхова, Багаты Н. К., Охъазты Ф. Н., Быгъуылты Е. А., В. В. Смирении, А. И. Казинцев, А. О. Демезер, Зӕнджиаты Н. М„ К. Л. Ряшенцев, К. К. Попов, А. Ф. Склярова, Т. Т. Мальсагова, М. И. Кустов, А. К. Федев, Калоты Г. 3., Собиты Г. А., А. П. Говоркова, Баситы А. Т., М. И. Серебряная, И. М. Подберезин, Г. И. Кравченко, Къорнаты В. Ю., Ф. Ф. Притуло, В. С. Пирогов, К. С. Головина, К. Ф. Пашкевич, А. Г. Конокотина, Г. П. Андриевский, Кокайты Ч. Л. Институты кусджыты фылдӕр хай ӕнтыстджынӕй иу кӕнынц педагогон ӕмӕ наукой куыст. Фӕстаг ӕртӕ азы канди датой диссертацитӕ ныффыстой ӕмӕ бахъахъхъӕдтой 16 адӕймаджы, иуӕндӕсӕн лӕвӕрд ӕрцыди доценты ном, кандидаток диссертацитӕ ныффыстой ӕмӕ сӕ бахъахъхъӕнынмӕ равдыстой 4 адӕймаджы, кандидатон диссертацитӕ ныффыстой ӕмӕ сӕ бахъахъхъӕнынмӕ цӕттӕ кӕнынц дӕсӕй, докторон диссертацитӕ ныффыстой ӕмӕ бахъахъхъӕдтой дыууӕ адӕймаджы (Чуриков, Дядькин), докторон диссертацитӕ ныффыстой ӕмӕ сӕ бахъахъхъӕнынмӕ цӕттӕ кӕнынц дыууӕйӕ (Цӕллайы-фырт ӕмӕ Салӕгаты 3.), докторон диссертацитыл кусынц 22 адӕймаджы, кандидатон диссертацитыл — 41 адӕймаджы. Наукон ӕмӕ наукон-педагогон кадртӕ цӕттӕ кӕныны хъуыддаджы стыр бынат ахсы институты аспирантурам Аспиранттӕ цӕттӕ кӕнынц ӕхсӕз кафедрӕйы: ССРЦ-ы историйы, политэкономийы, ботаникӕйы, зоологийы, математикой анализы, теоретикон физикӕйы. Фӕстаг дыууӕ азы (1964-1965) цӕттӕгонд ӕрцыд аспиранттӕ боныгон хайады 14 ӕмӕ фӕсаууонмӕйы хайады 4. Уыдонӕй 10 фесты аспирантурӕ ӕмӕ ныффыстой диссертацитӕ, 8 та цӕттӕ кӕнынц диссертацитӕ бахъахъхъӕнынмӕ. Аспирантты куыстӕн разамынд дӕттынц профессортӕ: Тотойты М. С., Виноградов И. С., Цуциты Б. А., Чуриков Ф. С., доценттӕ: Попов К. К., Сиукъаты Н. В. Фӕстаг ӕртӕ азмӕ институты кусджытӕ ныффыстой ӕмӕ мыхуыры рауагътой 40 монографий», ахуыргӕнӕн чиныджы, ахуыргӕнӕн пособийы ӕмӕ брошюрӕйы ӕмӕ 200 статьяйӕ фылдӕр. Рацыд «Ахуыргӕндты фыстыты» дыууӕ томы, Ростовы редакцион-рауагъдады советмӕ лӕвӕрд ӕрцыд ӕртын куысты бӕрц. 1966 азмӕ цӕттӕгонд ӕрцыд «Ахуыргӕндты фыстыты» 5 томы, ӕмтгӕйӕ райсгӕйӕ, 75 мыхуырон сыфы. Уымӕй уӕлдай ӕхсӕнадон наукӕты кафедрӕты кусджытӕ зӕрдиагӕй бакуыстой Ирыстоны истори ӕмӕ Цӕгат Ирыстоны партион организаций» истори ныффыссыныл. Институты кусджытӕ ӕнувыдӕй архайынц ӕхсӕнадон куыс----- 97 -I--гты, наукой ӕмӕ политикон зонындзинӕдтӕ парахат кӕныныл. Уыдон сты политикон экономийы кафедрӕйы сӕргълӕууӕг профессор Цуциты Б. А., СЦКП-йы историйы кафедрӕйы сӕргълӕууӕг доцент Сотаты Н. Ф., философийы кафедрӕйы сӕргьлӕууӕг Цӕллаты X. К., хистӕр ахуыргӕнджытӕ Кабанов В. И., Дойаты С. Д.„ Хъуыргъосты В. А. ӕмӕ ӕндӕртӕ. Бафиппайын мӕ фӕнды, декантӕ ӕмбӕлттӕ Кравченко, Гиреев, Гӕтӕджы-фырт, Хъуыргъосы-фырт, Кокайы-фырт, Кабанов, Головина, Галич, Гагийы-фырт цы егьау куыст кӕнынц, уый». * * * Цасдӕр рӕстӕджы фӕстӕ партийы Цӕгат Ирыстоны обком ӕмӕ Министрты Совет хъӕугӕ ӕрмӕджытӕ арвыстой Мӕскуымӕ. Нӕ бӕстӕйы сӕйраг горӕты райгуырд амондхӕссӕг фӕнд. «ССР Цӕдисы Министрты Советы уынаффӕ г. Орджоникидзейы Цӕгат Ирыстоны паддзахадон универститет саразыны тыххӕй. ССР Цӕдисы Министрты Совет уынаффӕ кӕны: хорзыл нымад ӕрцӕуӕд УСФСР-йы Министрты Советы ӕмӕ ССРЦйы уӕлдӕр ӕмӕ сӕрмагонд астӕуккаг ахуырады Министрады фӕндон 1969 азы г. Орджоникидзейы Цӕгат Ирыстоны паддзахадон педагогон институты бындурыл УСФСР-йы уӕлдӕр ӕмӕ сӕрмагонд астӕуккаг ахуырады Министрады Цӕгат Ирыстоны паддзахадон университет саразыны тыххӕй. Амынд университеты бӕрнмӕ лӕвӕрд ӕрцӕуӕнт, Ӕппӕтцӕдисон фӕсаууонмӕйы юридикон институты ӕмӕ советон базарады фӕсаууонмӕйы ахуырады институтӕн г. Орджоникидзейы цы ахуырадон-консультацион пункттӕ ис, уыдон. Цӕгат Ирыстоны паддзахадон университет ахуыргӕнджытӕ цӕттӕ кӕнӕд Цӕгат Ирыстоны АССР-йы иумӕйаг ахуырады скъолаты домӕнтӕм гӕсгӕ. ССР Цӕдисы Министрты Советы Сӕрдар А. Косыгин. ССРЦ-йы Министрты Советы хъуыддӕгты сӕргълӕууӕг М. Смиртюков. г. Мӕскуы, Кремль 1967 азы 2 ноябрь УСФСР-йы Министрты Советы уынаффӕ г. Орджоникидзейы Цӕгат Ирыстоны паддзахадон университет саразыны тыххӕй. 1967 азы 2 ноябры ССРЦ-йы Министрты Советы рахаст уынаффӕйы № 1010 бындурыл УСФСР-йы Министрты Совет уынаффӕ кӕны: УСФСР-йы уӕлдӕр ӕмӕ сӕрмагонд астӕуккаг ахуырады Министрадӕн фӕдзӕхст ӕрцӕуӕд: 1969 азы г. Орджоникидзейы УСФСР-йы рухсады Министрады Цӕгат Ирыстоны педагогон институты бындурыл арӕзт ӕрцӕуӕд Цӕгат Ирыстоны паддзахадон университет. Фидаргонд фӕткмӕ гӕсгӕ уырдӕм лӕвӕрд ӕрцӕуӕнт, ССРЦ-ы уӕлдӕр ӕмӕ сӕрмагонд астӕуккаг ахуырады Министрады Ӕппӕтцӕдисон юридикон институтӕн ӕмӕ УСФСР-йы базарады Министрадӕн Советон базарады фӕсаууонмӕйы ахуырады институтӕн г. Орджоникидзейы цы ахуырадон-консультацион пункттӕ ис> уыдон. УСФСР-йы Министрты Советы Сӕрдар Г. Воронов. УСФСР-йы Министрты Советы хъуыддӕгты сӕргълӕууӕг М. Тупицын. г. Мӕскуы 1967 азы 6 ноябрь * * * 1967 азы 12 ноябры хур дӕр цыма Иры дзыллӕйы циныл цин кодта, уыйау уӕлдай ирддӕрӕй касти. Цъӕх-цъӕхид арв, митсӕр хӕхтӕ, сыгъдӕг уӕлдӕф цыдӕр ӕнахуыр уӕнгрогдзинад лӕвӕрдтой адӕмӕн. Райсомӕй раджы Дзӕуджыхъӕуы цӕрджытӕ, республикӕйы ӕппӕт районты минӕвӕрттӕ кӕм иугӕйттӕй, кӕм къордтӕ-къордтӕй сӕ ных сарӕзтой ног кинотеатр «Октябрь»-мӕ. Ног...Ног..Ног..Ног завод. Ног скъола. Ног рынчындон. Ног хӕдзар. Цас ӕмӕ цас уыдысты уыдон! Ныр та — ног университет. Уӕлдӕр ахуыргӕнындӕттӕн сӕ тӕккӕ кадджындӕр. Уыцы бон ног университеты профессортӕ, ахуыргӕнджытӕ, студенттӕ ӕмӕ кусджытӕ, республикӕйы фӕллойгӕнӕг коллективты минӕвӕрттӕ ӕрцыдысты кадджын ӕмбырдмӕ. Кинотеатры уӕрӕх залы фӕрсӕй-фӕрстӕм бадтысты худӕндзаст лӕппутӕ ӕмӕ чызджытӕ, урссӕр нӕлгоймӕгтӕ ӕмӕ сылгоймӕгтӕ. Бӕрӕгбоны нывтӕй ныррухси Христофоры зӕрдӕ. Ӕмбырды уӕвджытӕм бахатыд: - Зынаргъ ӕмбӕлттӕ! Зӕрдӕбын арфӕтӕ кӕнын уе Ъпӕтӕн дӕр. Абон Ирыстоны царды ӕрцыди стыр историон цау: байгом Цӕгат Ирыстоны Хетӕгкаты Леуаны фырт Къостайы номыл паддзахадон университет! Ректор куыддӕр уыцы ныхӕстӕ загъта, афтӕ адӕм ӕмхуызонӕй сыстадысты, ӕмӕ тыхджын къухӕмдзӕгъдӕн басабыр нал уыд. Христофор сӕм ӕхсызгонӕй банхъӕлмӕ касти, стӕй дарддӕр загъта: - Нӕ интеллигенцийы хуыздӕр минӕвӕрттӕ, нӕ дзыллӕ рагӕй цӕмӕ бӕллыдысты, сӕ удтӕ цӕуыл фӕхъардтой, уый ӕрцыд. Абон мах циныл бацин кӕнынмӕ чи ’рцыд, махӕн хорздзинад, амонд кӕй цӕст уарзы, уыдонӕн мӕ зӕрдӕ зӕгъы рухс ӕмӕ фарн. Ныр та ныхасы бар ис партийы обкомы фыццаг секретарь Хъӕбӕлоты Биларӕн. - Ӕмбӕлттӕ, куыд зонӕм, афтӕмӕй Цытджын Октябрь! социалисток революцийы фӕуӕлахизыл сӕххӕст ӕнусы ӕмбис, — загьта Билар. — Юбилейон азы партийы облӕстон комитет, нӕ республикӕйы интеллигенций!,! ӕмӕ фӕллойгӕнджыты минӕвӕртты фӕндӕттӕ ӕххӕст кӕнгӕйӕ, ракуырдта СЦКП-йы ЦК-йы Политбюройӕ, цӕмӕй арӕзт ӕрцӕуа Цӕгат Ирыстоны Хетӕгкаты Къостайы номыл паддзахадон университет. Центрон Комитет рахаста сӕрмагонд уынаффӕ ӕмӕ бафӕдзӕхста Уӕрӕсейы Федерацийы Министрты Советӕн, ССР Цӕдисы ӕмӕ УСФСР-йы уӕлдӕр ӕмӕ сӕрмагонд астӕуккаг ахуырады министрадтӕн, цӕмӕй СЦКП-йы Цӕгат Ирыстоны обкомимӕ иумӕ раиртӕстаиккой уыцы фарста ӕмӕ бахастаиккой бӕлвырд фӕндӕттӕ ССР Цӕдисы Хицауадмӕ. Ӕмӕ Цытджын Октябры 50 азы фӕдыл Мӕскуыйы кадджын ӕмбырды къӕсӕрыл 2 ноябрь! хаст ӕрцыд ССР Цӕдисы Хицауады хъомысджын уынаффӕ горӕт Орджоникидзейы 1969 азы Хетӕгкаты Къостайы номыл паддзахадон университет саразыны тыххӕй. Университеты бындур уыдзӕни ныртӕккӕйы педагогон институт. Ноджы ма йӕм бацӕудзысты, нӕ горӕты чи ис, Ӕппӕтцӕдисон фӕсаууонмӕйы ахуырады юридикон институты ӕмӕ советон базарады фӕсаууонмӕйы ахуыры институты уыцы хайӕдтӕ. Хъӕбӕлойы-фырт бакасти Советон Хицауды уынаффӕ, стӕй ма бафтыдта: - Абоны педагогон институтӕй университетмӕ бахизынӕн ма бахъӕудзӕни цасдӕр рӕстӕг. Уымӕй хъуамӕ пайдагонд ӕрцӕуа ӕцӕг университетӕн фидар бындур саразыны хъуыддаджы. Ӕмӕ мах, партийы обкомы ӕмӕ республикӕйы хицауды разамонджытӕ, нӕ зӕрдӕ тынг дарӕм ректор Цыбырты Тадиозы фырт Христофорыл, университеты ахуыргӕнджытыл ӕмӕ ахуыргӕндтыл. Уыдон иу ӕмӕ дыууӕ хатты нӕ сӕххӕст кодтой партийы ахсджиаг хӕслӕвӕрдтытӕ. Абон ардӕм цы адӕм ӕрӕмбырд, уыдоны номӕй, мӕхи номӕй ӕнтысдзинӕдтӕ зӕгъын се 'ппӕтӕн дӕр. Христофор раарфӕ кодта обкомы фыццаг секретарӕн, стӕй ныхасы бар радта историон наукӕты доктор, профессор Тотойты Михалӕн. - Ацы бонты мах иууылдӕр стыр зӕрдӕрухсӕй бӕрӕг кӕнӕм Цытджын Октябрь! социалистон революцийы 50 азы, — райдыдта Тотойы-фырт. — Махӕн, Иры дзыллӕйӕн, нӕ цин у дыууӕ хатты фылдӕр, уымӕн ӕмӕ ма ныл ноджыдӕр иу хорздзинад сӕмбӕлд. Ӕз иу хабар зӕгъынмӕ хъавын. Ивгъуыд ӕнусы науӕдзӕм азты стыр ирон поэт Хетӕгкаты Къоста Петербурджы ӕхсӕнады раз фарста ӕвӕрдта, цӕмӕй ӕппынфӕстаг Кавказы иу политехникон институт уӕд та байгом уыдаид. Фӕлӕ суанг Цытджын Октябрь! социалистон революцийы онг уыцы хабар не ’рцыди, стӕй йе ’рцӕуыныл мӕтгӕнӕг дӕр нӕ уыд: кӕй хъуыдысты мӕгуыр хохаг адӕмтӕ...Ныртӕккӕ та ӕрмӕст мах горӕты ис цыппар уӕлдӕр скъолайы. Хӕстӕгдӕр рӕстӕг байгом уыдзӕн университет. Адӕмы хуыздӕр хъӕбулты хуыздӕр фӕндтӕ сӕ къӕхтыл фидар лӕууынц. Уырны мӕ, тынг мӕ уырны, университеты къӕсӕрӕй хӕрзцӕттӕйӕ кӕй бахиздзыстӕм, уый. Уымӕн ӕмӕ нӕ профессортӕ, ахуыргӕнджытӕ, ахуыргӕндтӕ ӕмӕ студенттӕ стыр арӕхстджын сты, цыфӕнды хъуыддаджы куы бацӕуой, уӕддӕр ӕй скӕндзысты. Ноджыдӕр ма уый тыххӕй афтӕ зӕгъын ӕмӕ нӕ университеты сӕргъы лӕууы ӕцӕг разамонӕг, арӕхстджын кусӕг Цыбырты Тадиозы фырт Христофор. Мах йӕ фарсмӕ куы лӕууӕм, уӕд институтӕй университетмӕ бахиздзыстӕм тынг ӕлвӕстӕй. Цыбыры-фырт нӕ уарзта, исчи-иу дзы ӕппӕлын куы райдыдта, уый. Уайтагъд-иу йӕ цӕсгом фӕсырх. Фӕлӕ йын уыцы бон йӕ лымӕн лӕджы ныхӕстӕ ӕхсызгон уыдысты, ӕмӕ йын зӕрдиаг арфӕтӕ ракодта. Йӕ мидбылты бахудти: - Бузныг, стыр бузныг, Михал Сослӕнбеджы фырт. Мӕнмӕ гӕсгӕ, университеты ном ӕмӕ цӕсгом не *ппӕтӕй аразгӕ уыдзысты. Цыдӕриддӕр мӕнӕй аразгӕ уа, ууыл нӕ бацауӕрддзынӕн. Ирыстоны фыццаг университеты фыццаг ректорыл цы егъау бӕрнондзинад ӕруадздзӕни йӕхи, уый хорз ӕмбарын. Ӕрмӕст ӕмбаргӕ нӕ, фӕлӕ йын аргъ кӕнын, куыддӕриддӕр ӕмӕ цасдӕриддӕр мӕ бон у, афтӕ. Фыццаг университет мӕ разамындӕй фыццаг къахдзӕфтӕ кӕй акӕндзӕн, уый ӕз мӕхицӕн стыр амондыл нымайын, — уыцы ныхӕстӕ сӕрыстырӕй загъта Христофор, стӕй дзырды бар радта историон наукӕты доктор, профессор Василий Дядькинӕн. - Цытджын Октябрь! социалистом революцийы размӕ Уӕрӕсейы уыди ӕрмӕстдӕр 10 университеты, — райдыдта уый. — Ныртӕккӕ ССР Цӕдисы ис 700 уӕлдӕр скъолайы, уыдонӕй —38 университеттӕ. Ацы юбилейон азы ма сыл бафтыд Чувашы университет. Ныр та ма ноджыдӕр иу — Цӕгат Ирыстоны Хетӕгкаты Къостайы номыл паддзахадон университет. Иры дзыллӕйыл, ӕхсӕнадыл, ахуырадыл ӕмӕ наукӕйыл ӕрцыд ӕцӕг историон цау. Дарддӕр профессор Дядькин ӕрхаста цымыдисаг нымӕцтӕ. Милуаны ӕрдӕг цы республикӕйӕн сты йӕ цӕрджытӕ, уым ис ӕртӕ институты ӕмӕ иу университет. Англисы иу университет хауы дыууӕ милуан адӕймагмӕ, Францы — 2,9 милуанмӕ, Индийы та — 17 милуанмӕ. Советон Цӕдисы алы 220 мин цӕрӕгмӕ дӕр хауы иу уӕлдӕр скъола. Мах чысыл республикӕйы та алы 125 мин цӕрӕгмӕ дӕр хауы иу уӕлдӕр скъола. Профессор уыцы хъӕлдзӕгӕй загъта: - Уый уын, ӕмбӕлттӕ, Октябры тыхдӕттӕг хъуыдыты ӕцӕг уӕлахиздзинад. Нӕхӕдӕг ӕй уынӕм, нӕхи удыл ӕй ӕвзарӕм не ’рвылбоны царды. Ӕгас цӕуӕд советон наукӕ! Ӕгас цӕуӕд нӕ ноггуырд университет! Ӕмӕ ӕгас кӕй уыдзӕн, уый гуырысхойаг нӕу, уымӕн ӕмӕ дзы сӕрӕн адӕм кусы. Йӕ сӕргъы та лӕууы уӕлдӕр ахуырады дӕсны Цыбырты Тадиозы фырт Христофор. Кадджын ӕмбырды ма радзырдтой хъӕууон-хӕдзарадон наукӕты доктор, профессор Саламты Алыбег, Цӕгат Ирыстоны наукон-иртасӕг институты директор Чъерджиаты Хазби, нӕ республикӕйы адӕмон поэт Хъайтыхъты Геор, педагогон институты филологон факультеты ӕртыккӕгӕм курсы студенткӕ Тамарӕ Андросова, университеты парткомы секретарь Федор Новиков. Се ’ппӕт дӕр сӕ раныхӕсты скодтой Цыбыры-фырты кой. Фӕстагмӕ радзырдта уый йӕхӕдӕг: - Цӕгат Ирыстоны Хетӕгкаты Къостайы номыл университет мах институты бындурыл арӕзт кӕй цӕуы, уый ӕрмӕст цины ӕмӕ амонды нысаниуӕг нӕу. Уый бӕлвырд ӕвдисӕн у, педагогом институт нӕ бӕстӕйы уӕлдӕр ахуыргӕнӕндӕтты ӕхсӕн, нӕ республикӕйы ӕхсӕнадон-политикон ӕмӕ хӕдзарадонкультурон царды егъау бынат кӕй ахсы, уымӕн. 1920 азӕй абонмӕ нӕ институт сси, фидар бындурыл чи фӕлӕууы, ахӕм хӕдзар. Йӕ бинонтӕ сты къабазджын. Цымӕ цӕй руаджы афтӕ у? Уымӕн ӕмӕ куыстхъом стӕм. Уымӕн ӕмӕ нӕ фӕсивӕд сӕрӕн сты. Уалынмӕ трибунӕмӕ рахастой арфӕйы телты ӕнӕхъӕн цъӕпӕра. Новиков сӕм лӕмбынӕг ӕркаст, ӕмӕ фыццагӕн равзӕрста нӕ номдзыд ӕмзӕххон, курдиатджын ахуыргонд Абайты Васойы фыстӕг: «Егъау культурой цау — педагогов институтӕй университет арӕзт кӕй цӕуы, уый фӕдыл зӕрдӕбын арфӕтӕ кӕнын. Ахуыргӕнджытӕн ӕмӕ студенттӕн мӕ цӕст уарзы ахуыры ӕмӕ наукон куысты ӕнтыстдзинӕдтӕ, ахуыргӕнӕндоны ног кадджын номы аккаг ӕнтыстдзинӕдтӕ». Христофор кӕддӕриддӕр ӕгӕрон кад ӕмӕ аргъ кодта Абайы-фыртӕн, уымӕ гӕсгӕ йын йӕ телмӕ байхъуыста уӕлдай ӕхсызгондӕрӕй. Парткомы секретарь уый куы каст, уӕд Цыбыры-фырт йӕхи нымӕр ахъуыды кодта, Васойы хуызӕтты ӕххуысӕй ног уӕлдӕр скъола фидарӕй кӕй цӕудзӕн ахуырады ӕмӕ зонады зын, фӕлӕ кадджын ӕмӕ рӕсугъд фӕндагыл, стӕй дзы Васойы фӕдонтӕ кӕй фӕфылдӕр уыдзӕн. Ноджыдӕр ма иу зынаргъ гӕххӕтт. Уый ӕрбахӕццӕ дард Болгарийӕ. Уыцы заман хӕлар, ӕфсымӕрон бастдзинӕдтӕ уыди Цӕгат Ирыстоны АССР ӕмӕ Болгарийы Адӕмон Республикӕйы Кырджалийы зылды ӕхсӕн. Дыууӕ бӕстӕйы ӕмгуыстдзинад цыди промышленность!, хъӕууон хӕдзарады, культурӕйы, наукӕйы ӕмӕ ахуырады къабӕзты. Уыцы хъуыддаджы стыр арӕхстдзинӕдтӕ ӕвдыста Цӕгат Ирыстоны паддзахадон педагогон институт. Уымӕй Христофор уыди сӕрыстыр. Уыцы кадджын бон, уыцы цины бон болгайраг хӕлӕрттӕй арфӕйы фыстӕг кӕй ӕрбахӕццӕ, уымӕй йӕ зӕрдӕ барухс. «Нӕ зынаргъ ирон хӕлӕрттӕ, ӕмбӕлттӕ, ӕмкусджытӕ! — фыстой уыдон. — Мах стыр ӕхсызгонӕй базыдтам, Цӕгат Црыстоны Хетӕгкаты Къостайы номыл паддзахадон педагогом институты бындурыл паддзахадон университет кӕй равзӕрд, уый. Мах хорз зонӕм, кадджын къӕпхӕнмӕ кадджын фӕндӕгтыл кӕй фӕцыдыстут. Махӕн ӕхсызгон у, педагогон институты профессор™, ахуыргӕнджыты, студентты ӕмӕ кусджыты коллективны ахӕм цины бон кӕй скодта, уый»... Дарддӕр телы цыдысты Христофоры тыххӕй ӕппӕлӕн ӕмӕ хъарм ныхӕстӕ. Мӕн фӕнды, цӕмӕй сӕ ныр, уый бӕрц рӕстӕджы фӕстӕ, адӕм базоной. Болгайраг хӕлӕрттӕ фыстой, стыр ӕхсызгон сын у, куыстхъом коллективы разамонӕг кӕй у сӕ хорз зонгӕ, ахуыргонд Цыбырты Христофор, кӕцы, Кырджалийы зылды балцы уӕвгӕйӕ, сӕ зӕрдӕты ныххаудта. «Абоны онг Кырджалийы Ирыстоны уӕлдӕр скъолатӕй уазӕгуаты чи уыдис, уыдон иууылдӕр диссаджы адӕм уыдысты, фӕлӕ дзы уӕлдай тынгдӕр нӕ зӕрдыл лӕууы ректор Цыбырты Христофор, — фыстой болгайраг хӕлӕрттӕ. — Тынг зӕрдиагӕй нӕ фӕнды ног университеты ӕмӕ Болгарийы уӕлдӕр ахуыргӕнӕндӕтты фидар хӕлардзинад». * * * Йӕ барты бацыди 1969 аз. 3 мартъийы Цыбырты Христофор бафыста ӕцӕг историон бардзырд: «ССР Цӕдисы Министрты Советы 1967 азы 2 ноябры ӕмӕ УСФСР-йы Министрты Советы 1967 азы 6 ноябры уынаффӕты бындурыл ӕмӕ УСФСР-йы уӕлдӕр ӕмӕ сӕрмагонд астӕуккаг ахуырады Министрады 1967 азы 20 ноябры ӕмӕ 1969 азы 20 февралы бардзырдтӕ ӕххӕст кӕнгӕйӕ, 1969 азы 1 мартьийӕ фӕстӕмӕ арӕзт ӕрцӕуӕд Цӕгат Ирыстоны Хетӕгкаты Къостайы номыл паддзахадон университет». Раздӕры педагогон институты факультетты фарсмӕ фӕзынди ноджыдӕр ма дыууӕ — юридикон ӕмӕ экономикой. Фыццагӕн деканӕй ӕвӕрд ӕрцыди Къониаты Юри, дыккагӕн та — Цопанаты Дзастемыр. Христофорӕн хорз зыдта, уыцы дыууӕ кӕстӕры кусынмӕ арт кӕй уыдысты, уый, ӕмӕ сӕм ахӕм стыр ӕууӕнк уымӕ гӕсгӕ равдыста. Ӕмӕ та ацы хатт дӕр нӕ фӕрӕдыди. Къонийы-фырт ӕмӕ Цопаны-фырт уайтагъд стыр коллективы ӕхсӕн сӕ кадджын бынат ссардтой. Сӕ руаджы ног факультеттӕ республикӕйы фӕсивӕды цӕсты тынг сахадыдтой. Фӕлӕ хъуыддаг ӕрмӕст уый мидӕг нӕ уыд. Ректор иудадзыг аудыдта ног факультеттыл. Зӕгъӕм, кусджыты фарста. Уыдон фаг нӕ уыдысты, уӕлдайдӕр — юридикон факультеты. Ӕмӕ ректор ардӕм хонын райдыдта ахуыргӕнджыты. Факультетты студепттимӕ кусын райдыдтой Кебекты Мурадин, Натарова Нинӕ, Черепанов Петр, Миндзайты Айдарыхъ, Петросян Нинэль, Климашенок Григорий, Кучиты Анетӕ, Бызарты Барис... Юридикон факультеты студенттӕ ӕмӕ ахуыргӕнджытӕ тыхст уыдысты хъӕугӕ литературӕйӕ. Цыбыры-фырт телефонӕй бирӕ фӕдзырдта Мӕскуыйы паддзахадон университеты ректоримӕ, ракуырдта дзы, цӕмӕй истӕмӕйты фӕкастаид. Уый йын зӕрдӕ куы бавӕрдта, уӕд йӕхимӕ фӕсидт ахуыргӕнджытӕ Дзидзойты Мухарбегмӕ, Хъӕрацаты Хъазыбегмӕ, Гаджиты Махармӕ ӕмӕ сын загъта: - Ӕвӕстиатӕй цӕуын хъӕуы Мӕскуымӕ, университетмӕ. Уыцы комкоммӕ — ректормӕ, ӕмӕ йын мӕ номӕй зӕгъдзыстут. Ныхасгонд стӕм, цӕмӕй нӕм литературӕйӕ фӕкӕсой. Ӕртӕ лӕджы сӕ фӕндаг адардтой Мӕскуымӕ, ӕмӕ цасдӕр рӕстӕджы фӕстӕ дзаг армӕй фездӕхтысты. Уалынмӕ Харьковы университетмӕ балцӕй ахӕм дзадджын хуынимӕ фӕстӕмӕ фӕзынд ӕрыгон ахуыргӕнӕг Кебекты Мурадин дӕр. Ахсджиагдӕр предметтӕй цы чингуытӕ ӕмӕ ӕндӕр литературӕ ӕрбаласта, уыдон уыдысты тынг ахадгӕ. Университеты библиотекӕйы директор Цыбыры-фырты ӕрдхорд Кочысаты Чермен уыцы хъуыддаджы тыххӕй ректормӕ куы фӕхабар кодта, уӕд ма йӕ цинӕн кӕрон кӕм уыд. Уӕдӕй фӕстӕмӕ юридикон факультеты студенттӕн ӕмӕ ахуыргӕнджытӕн дзӕвгар фенцондӕри. Стӕй сӕйрагдӕр та фадат сси фылдӕр ӕмӕ арфдӕр зонындзинӕдтӕ исынӕн. Университет ӕрмӕст йӕ ног номӕй университет цӕмӕй ма уыдаид, ууыл бирӕ архайдта Цыбыры-фырт. Уый тыххӕй фыццаджыдӕр-фыццаджыдӕр райдыдта кафедрӕтӕй. Уымӕй размӕ иуӕй-иу кафедрӕты кусджытӕ ӕгӕр бирӕ предметтӕ лӕвӕрдтой. Хицӕн предметтӕ ахуыр кӕнынӕн та ӕгӕр чысыл рӕстӕг дихгонд уыд. Ректоры фӕндонмӕ гӕсгӕ совет бавнӕлдта фарста лӕмбынӕг басгарынмӕ ӕмӕ йӕ хӕдзардзинӕй алыг кӕнынмӕ. Кӕй зӕгъын ӕй хъӕуы, уыцы хъуыддаг ӕппӕт ахуыргӕнджытӕн дӕр ног хӕстӕ ӕвӕрдта сӕ размӕ, фӕлӕ йыл уӕддӕр цинимӕ ӕмбӕлыдысты, уымӕн сын уый фадат лӕвӕрдта ӕнӕхъӕнӕй дӕр университеты программӕтӕм рахизынӕн. 1969 азы июлы уырыссаг ӕмӕ фӕсарӕйнаг литературӕты кафедрӕйӕ рацыдысты Георгий Кравченко, Девлет Гиреев, Михаил Лукашенко, Иринӕ Писаренко, Людмилӕ Лукашенко ӕмӕ Наталья Привалова ӕмӕ байу сты советон литературӕйы кафедрӕйы. Уый фадат радта нӕ уӕды Стыр Фыдыбӕстӕйы литературӕ арфдӕрӕй, бирӕвӕрсыгдӕрӕй ахуыр кӕнынӕн. Раздӕры философийы ӕмӕ наукон коммунизмы иумӕйаг кафедрӕйӕ фӕхицӕн кодтой СЦКП-йы историйы кафедрӕ. Уымӕн йӕ сӕргълӕууӕгӕй ӕвзӕрст ӕрцыд историон наукӕты доктор, профессор Гиоты Михал, ӕнӕхъӕн республикӕйы дзыллӕтӕн дӕр йӕ бирӕ наукон куыстытӕй ӕмӕ ӕхсӕнадон архайдӕй зындгонд чи уыд, уыцы ахуыргонд ӕмӕ хъомылгӕнӕг. Ректор бӕлвырд ӕмбӕрста, университет йӕ наукон кусджытӕй ӕмӕ ахуыргӕнджытӕй кӕй фидауы. Уӕлдайдӕр та наукӕты доктортӕй ӕмӕ кандидаттӕй. 1970 азы 18 мартъийы хуымӕтӕджы нӕ фӕзынд ахӕм бардзырд: «Уӕлдӕр квалификацийы кадрты — наукӕты докторты стыр ахадындзинад зӕрдыл даргӕйӕ, Цӕгат Ирыстоны паддзахадон университеты наукӕты кандидаттӕй докторон диссертацитыл бындуронӕй чи архайы, уыдонӕн арӕзт ӕрцӕуӕд хъӕугӕ фадӕттӕ: -	алы къуыри дӕр сын лӕвӕрд цӕуӕд иу сфӕлдыстадон бон; -	библиотекам сын хъӕддыхӕй ӕххуыс кӕнӕд ӕнӕмӕнг хъӕугӕ литературӕйӕ, йӕхимӕ цы литературам нам уа, уый та сын амал камнӕд амндамр рамтты; -	фыццамгамм маймам фӕндамттам хаст амрцамуамд уыдон хистамр наукон кусджыты бынамттамм аивыны тыххамй, стамй арамзт амрцамуамд уыдонамн сфамлдыстадон отпусктам дамттыны график; -	декантам аммам кафедрамты самргъламуджытам ног ахуыры азмам докторон диссертацитыл кусджытамн фамкъаддамр камнамнт сам лекциты аммам семинарон ахуырты бамрц». Христофор афтам ламмбынамг каст алы фамзиламнмам дӕр, афтам лыстамг «луамрста» хъуыддамгтам. Бардзырдмам чи бахаудта, уыдонамй Арташес Аствацатуров, Мӕхӕмӕтты Ӕхсарбег, Константин Ряшенцев, Гудиаты Амырхан, Гуыриаты Тамерлан цыбыр рӕстӕгмӕ систы наукӕты доктортӕ. Фӕстамдамр уыцы къӕпхӕнмӕ кадджынӕй схызти Салӕгаты Зоя дӕр. Афтӕ дардмӕ уынаг разынд ацы хатт дӕр та Цыбыры-фырт. Рӕзыди, кандидатон диссертацитӕ чи хъахъхъӕдта, уыдоны нымӕц. Уыцы ном райстой Гобеты Виктор, Малиты Нох, Антонинам Неелова, Лидия Соколова, Хъазиты Феликс, Метревели Сергей, Куындыхаты Руслан, ноджыдӕр ма цалдӕрӕй. Ахуыргонды ном чи иста, уыдонӕй алкӕуылдӕр стыр арфӕтимӕ ӕмбӕлди ректор. Ахуыргамнджытамй аккаг чи уыдис, уыдонӕн профессоры ӕмӕ доценты ном саккаг кӕныныл Цыбыры-фырт куыста ӕнувыд ӕмӕ цӕстуарзонамй. Иу боны самр бацагуырдта Блиты Максы ӕмӕ йын афтӕ: -	Наукамты докторы ном раджы куы райстай, уамд профессоры хъуыддаг цӕуылнам бакамнӕм? Тагъд-тагъд бацӕттам камн дӕ гӕххӕттытӕ, ӕмӕ самм советы радон ӕмбырды ӕркӕсӕм. Макс дзуапп раттынмам намма фӕцарӕхст, афтӕ ректор дарддӕр загъта: -	Нӕ куысты дӕр ӕмӕ ӕгас Советон Цӕдисы дӕр историон наукӕйы афтӕ чи фыдӕбон кӕны ӕмӕ зындгонд чи у, уыдоны фӕллӕйттӕн хъуамӕ уа аккакг аргъ. Ӕмӕ ды та уыдонӕн сӕ тӕккӕ разагъды лӕгтӕй дӕ. Макс фӕсырх, афтӕмӕй сабыргомау сдзырдта: -	Мӕгъа, ныртӕккӕ, дам, ССР Цӕдисы Уӕлдӕр аттестацией къамис цыдӕр тызмӕг митӕ кӕны, сӕвӕрдта, амӕй размӕ чи никуы уыд, ахӕм карз домӕнтӕ. Мах гӕххӕттытӕ куы арвитӕм, ӕмӕ куы фӕсыкк уӕм, уӕд... Христофор бахудти, стӕй афтӕ: -	Ӕвӕдза, хӕдӕфсарм адӕймаг цы хорз у, — иу уысм фӕсабыр, стӕй ма бафтыдта: — Уӕлдӕр аттестацион къамисмӕ айдагъ дӕу хуызӕтты курдиаттӕ куы цӕуиккой, уӕд ын> ӕвӕдза, ӕнцон кусӕн уаид. Уыцы ныхасы хӕстуӕлвӕд ректор балцы уыди Мӕскуыйы ӕмӕ бабӕрӕг кодта Уӕлдӕр аттестацион къамис, суанг ма йын йӕ хицаумӕ дӕр бацыди. Бирӕ бӕлвырд хабӕрттӕ йын радзырдта университеты зонадон куысты тыххӕй, кусджытӕй кӕйдӕрты фӕнымадта номӕй-номмӕ. Ӕппӕты фыццӕгтимӕ загъта Блиты Максы тыххӕй: -	Зонады ӕцӕг фӕллойгӕнӕг у. Ӕрмӕстдӕр мӕм иунӕг курдиат ис — йӕ гӕххӕттытӕ ардӕм куы ӕрбахӕццӕ уой, уӕд бирӕ рахау-бахау куыд нӕ фӕкӕной. Кӕд йӕ куыстытӕ бахъӕуой, уӕд уыдон дӕр ӕрбарвитдзыстӕм. Бирӕ куыстытӕ йӕм ис. Ахӕм историктӕ нӕм фылдӕр куы уаид. 1969 азы ССР Цӕдисы Уӕлдӕр ахуырады министрады Уӕлдӕр аттестацион къамис Марк Максимы фыртӕн радта профессоры ном. Кӕй зӕгъын ӕй хъӕуы, Блийы-фырт ӕнӕ уыцы хабӕрттӕй дӕр профессор суыдаид, фӕлӕ та ам дӕр диссаг сты ректоры аудындзинад ӕмӕ цӕстуарзондзинад. Кандидатон диссертацитыл чи куыста, уыдон арӕхдӕр цӕуын райдыдтой наукой командировкӕты. Ӕрмӕст 1969 азы I ■ 109 ■■■.. ■■■ мартъийӕ июны райдианмӕ ахӕм фамрнамйдзаг балцы ацыдысты фараст ахуыргӕнамджы: Рӕмонаты Кирӕ, Калоты Георги, Юри Жадан, Владмир Томильчик, Лидия Чопикашвили, Саламты Зинӕ, Девлет Гиреев, Георги Беляев, Яков Осипцов. 1970 азы уыцы куыст ноджы фӕкарздӕр. Ахуыргӕнджытӕ ӕмӕ аспиранттӕ цыдысты Советов Цӕдисы алы рӕттӕм сам зонындзинӕдтӕ фылдӕр кӕнынмӕ, чи та кандидатон фӕлварӕнтӕ дӕттынмӕ, наукон конференциты архайынмӕ, раззагдӕр фӕлтӕрддзинад райсынмӕ. Философийы кафедрӕйы сӕргълӕууӕг, доцент Цӕллаты Харитон январы кӕрон дӕс боны ӕмгьуыдмӕ ацыди Мӕскуымӕ уӕлдӕр скъолаты ӕхсӕнадон зонӕдты наукон-методикон ӕппӕтцӕдисон конференцийы архайынмӕ аммам Мӕскуыйы паддзахадон университеты философийы кафедрӕты фӕлтӕрддзинад базонынмӕ. Уырыссаг ӕвзаджы кафедрӕйы сӕргълӕууӕг Константин Ряшенцев ӕмӕ доцент Иван Гальченко, литературӕйы кафедрӕйы доцент Валентинам Круглиевская, францаг ӕвзаджы кафедрӕйы хистӕр ахуыргӕнӕг Тамарам Гринштейн, немыцаг амвзаджы кафедрамйы ассистент Бады Азам, органикой химийы кафедрамйы самргъламууамджы хамстам амххамстгамнамг, доцент Калоты Никъала дыгай къуыриты дамргъы иртасамн куыст кодтой Мамскуыйы Ленины номыл паддзахадон библиотекамйы. Алчи дамр сам уырдыгамй сыздамхт бирам хъамугам амрмамгимам. Базарады экономикам аммам организацийы кафедрамйы ассистент Тедеты Зауыр ацыди Мамскуымам кандидатон фамлварамнтам дамттынмам. Алгебрам аммам геометрийы кафедрамйы доцент Гуыриаты Мырзабег амрвыст амрцыди Тбилисимӕ уыцы горамты паддзахадон университеты математикамйы скъолайы фамлтамрддзинад базонынмам. Уыцы кафедрамйы доцент Быгьуылты Еламмырзам ацыди Гуырдзыстоны столицаммам математикты наукон аммбырдмам. Багаты Луизам уыди Мамскуыйы йам кандидатон диссертацийыл уымы зындгонд ахуыргамндтимам амрныхас камныны тыххамй. Алгебрам аммам геометрийы кафедрамйы ассистент Хуыбежты Исидор ректоры амххуысамй сси Мамскуыйы Ленины номыл паддзахадон пе дагогон институты аспирант. Экспериментален ӕмӕ теоретикон физикӕйы кафедрӕйы сӕргълӕууӕг, доцент Сиукъаты Никъала абалц кодта Мӕскуыйы ӕмӕ Ленинграды уӕлдӕр скъолатӕ ӕмӕ зонадон кусӕндӕттӕм йӕ ахсджиаг зонадон-иртасӕн кустыты фӕдыл. Бӕстӕйы алы кӕрӕттӕм сӕ зонындзинӕдтӕ фылдӕр кӕнынмӕ ӕрвыст цыди бирӕ ахуыргӕнджытӕ. Афӕдзы дӕргъы ахӕм хъуыддаджы ацыдысты: СЦКП-йы историйы кафедрӕйы доцент Мӕрзойты Мурат (Мӕскуыйы паддзахадон университетмӕ), уыцы кафедрӕйы ассистент Борис Лясковский (Ростовы паддзахадон университетмӕ), хистӕр ахуыргӕнджытӕ Азиаты Арсен (Мӕскуыйы Н. К. Крупскаяйы номыл педагогон институтмӕ), Нелли Галоян (Новосибирскы университетмӕ), Гаджиты Валери (Мӕскуыйы университетмӕ), ноджыдӕр ӕмӕ ноджыдӕр бирӕ ӕндӕртӕ. Фӕлӕ ӕрмӕст хи кусджыты искуыдӕмты рарвит-барвитӕй нӕ хицӕн кодта ректоры мӕт наукӕйы рӕзтыл ӕмӕ ахуыры хъӕд хуыздӕр кӕныныл. Бирӕтӕ, куыд ССР Цӕдисы алы рӕттӕй, афтӕ ам нӕхи республикӕйы дӕр, цыдысты ног университетмӕ зондагур ӕмӕ ӕххуыс ӕнхъӕл. Наукӕты доктортӕ, профессортӕ биноныгдӕрӕй бавнӕлдтой сӕхицӕн фӕдонтӕ агурынмӕ ӕмӕ цӕттӕ кӕнынмӕ. Уыдонӕй Христоформӕ чи баулӕфыд, ахӕмы ӕмӕ ахӕмы аспирантурӕмӕ райсын хъӕуы, кӕддӕриддӕр-иу фехъуыстой разыйы дзуапп. Уый уӕлӕмхасӕн университеты минӕвӕрттӕ арӕхӕй-арӕхдӕр хуынд цыдысты бирӕ зындгонд уӕлдӕр скъолаты ӕмӕ зонадон кусӕндӕтты советты ӕмбырдтӕм сӕрмагонд оппоненттӕй. 1970 азы октябрь! райдианы ректор райста фыстӕг Ростовы университетӕй, кӕддӕр ын йӕхицӕн историон зонӕдты кандидаты ном кӕм радтой, уырдыгӕй. Гӕххӕтты бын йӕ къух бавӕрдта йе ’мкуыстгӕнӕг, хъуыстгонд ахуыргонд профессор Юри Жданов. Уый куырдта, цӕмӕй Цыбыры-фырт 21-24 октябри Ростовмӕ, университеты ахуырадон советы ӕмбырдмӕ, арвыстаид профессор Гиоты Михалы Нинӕ Нечипурновайы докторон диссертацийӕн оппонент уӕвыны охыл. Христофор уыцы гӕххӕтӕй бахъӕлдзӕг, ӕмӕ рухс зӕрдӕйӕ афӕндараст кодта Михалы. Михалы Ростовы университеты ахуырадон советы хорз зыдтой: йӕ докторон диссертаци уым бахъахъхъӕдта. Цӕгат Ирыстоны университеты ахуыргӕндты агурын райдыдтой фӕсарӕйнаг паддзахӕдтӕм дӕр. Афтӕ, зындгонд математик Толасты Батразы ахуыдтой Алжирмӕ, ӕмӕ дзы бакуыста цыппар азы. Фӕсарӕнтӕм кусынмӕ ацыдис иннӕ ахуыргонд Азиаты Арсен дӕр. Хъалмыхъы автономон республикӕйы сӕйраг горӕт Элистайы хъуамӕ байтом уыдаид университет. Уырдыгӕй Цыбыры-фыртмӕ фыццаг ӕрбарвыстой хуынды гӕххӕтт кадджын ӕмбырдмӕ. Раст зӕгъгӕйӕ, зивӕггӕнӕгау кодта. Уалынмӕ йӕм Элистайӕ, партийы обкомӕй, ӕрбадзырдтой йӕ зонгӕтӕ ӕмӕ ракуырдтой, цӕмӕй ӕнӕмӕнг фӕзына, ӕрмӕст университет бабындурон кӕныны фӕдыл кадджын ӕмбырды архайыны тыххӕй нӕ, фӕлӕ ма уый уӕлӕмхасӕн йӕ сӕр кӕй хъӕуы, нот ректорӕн исты ӕххуыс раттыны тыххӕй. Ахӕм хабар райста Мӕскуыйӕ дӕр> Уӕрӕсейы Федерацийы уӕлдӕр ӕмӕ сӕрмагонд астӕуккаг ахуырады Министрадӕй. Йӕхи барӕвдз кодта ӕмӕ араст Элистамӕ. Уым бафӕстиат ӕртӕ боны, ӕмӕ ноггуырд университеты ректоримӕ, стӕй иннӕ разамонджытимӕ биноныг фӕдзырдтой фидӕны куысты хабӕрттыл. Бынтон хорз та уый уыдис, ӕмӕ уыцы балцы фӕстӕ дыууӕ ӕрыгон университеты ӕхсӕн сфӕлдыстадон ӕмгуыстдзинад кӕй райдыдта. * * * Христофор иудадзыг йӕ цӕст дардта, раздӕры педагогон институт каст чи фӕцис, уыдонӕй бирӕты хъысмӕтмӕ. Царды вазыгджыи фӕндӕгтыл сӕ уӕлдай разӕнгарддӕрӕй ӕмӕ ӕнтыстджындӕрӕй чи цыд, уыдоны рӕвдыдта хъарм ныхасӕй. Иуахӕмы Мӕскуыйы хъуыддӕгты фӕдыл уӕвгӕйӕ, бацыди ССР Цӕдисы фысджыты цӕдисы правленимӕ. Бацагуырдта зыпдгонд фыссӕг, правленийы секретарь Алим Кешоковы. Цыбыры-фырт раздӕр партийы обкомы хайады сӕргълӕууӕгӕй куы куыста, уӕдӕй нырмӕ зыдтой сӕ кӕрӕдзийы. Кешоков 1936 азы райста Цӕгат Ирыстоны паддзахадон педагогом институты диплом. Кӕддӕр, институты равзӕрды 40 азы бӕрӕгбоны фӕдыл ӕрмӕгыл кусгӕйӕ, Христофор ссардта, Алимы гӕххӕттытӕй цыдӕртӕ, ӕмӕ сӕ кӕд йӕ фысты не спайда кодта, уӕддӕр сӕ йӕ зӕрдыл хорз бадардта. Уӕд, 1936 азы, Кӕсӕг-Балхъары обӕсты ахуыры хайадмӕ институты дирекци фыста: «Кешоков Алим Пшенахович (литературой хайад), дӕсныйад ӕвзаг ӕмӕ литературӕ. Ӕрыгон поэт, арӕхстджын, кусы бирӕ, кӕсы, уырыссаг ӕвзаг зоны хорз. Дарддӕр ахуыр кӕныны фадат ын лӕвӕрд куы ӕрцӕуа, уӕд ӕвзӕр нӕ уыдзӕн. Кӕсгон ӕвзаг ӕмӕ поэзийы аспирантурӕмӕ йын арвитын ӕмбӕлы». -	Христофор Тадиозы фырт, — Алим цинимӕ сӕмбӕлд йӕ уазӕгыл, — алыбон ӕгас цу! Де ’рбацыд дзӕгъӕл-хуымӕтӕджы нӕу. Мӕ сӕр дӕ истӕмӕн хъӕуы? Цыбыры-фырт цадӕггай йӕхи ’руагьта, Кешоков ын цы бандонмӕ бацамыдта, ууыл, афтӕмӕй фыссӕджы афӕрста йӕ цардӕй, йе ’нӕниздзинадӕй, стӕй хъуыддаджы ныхасмӕ рахызти: -	Нӕ фӕсивӕд нӕ бӕстӕйы адӕмты литературӕ арфдӕр куы ахуыр кӕниккой,уый мӕтынгфӕнды. Паддзахадон программӕйы сын сахӕттӕ бирӕ нӕй, фӕлӕ мӕнмӕ гӕсгӕ хъуыддаг ӕрмӕст уымӕй аразгӕ нӕу. Уыцы хъуыддагмӕ фысджытӕ сӕхӕдӕг куы не ’вналой, уӕд... Христофор цъус йӕ ныхас куы фӕурӕдта, уӕд Кешоков бахудти: -	Бамбӕрстон дӕ, тынг хорз дӕ бамбӕрстон... -	Фӕлӕ уӕддӕр мӕ хъуыды фӕбӕстондӕр кӕнынмӕ хъавын, — сдзырдта Христофор. — Афтӕ мӕм кӕсы, ӕмӕ нӕ бӕстӕйы адӕмты литературӕйы минӕвӕрттӕ, ома номджын фысджытӕ, не студенттимӕ куы фембӕликкой, лекцитӕ сын куы бакӕсиккой, уӕд тынг хорз уаид. - Ӕз дӕр дӕ афтӕ бамбӕрстон, афтӕ, — бахъӕлдзӕг Алим. — Ӕз мӕхӕдӕг ныртӕккӕ дӕр цӕттӕ дӕн уыцы хъуыддагмӕ. Кӕсгон литературӕйы истори ӕмӕ нырыккои уавӕры тыххӕй бӕлвырд радзурдзынӕн студенттӕн. Уӕлдай ӕхсызгондӕр та мын у, уый мӕхи уарзон скъолайы кӕй уыдзӕн, уый. Ме ’рдхорд Хъайтыхъты Георимӕ фӕсивӕдӕн не ’мдзӕвгӕтӕ дӕр бакӕсдзыстӕм. Фыссӕг университетмӕ кӕд ӕмӕ цал боны ӕмгъуыдӕй хъуамӕ ссӕуа, уый тыххӕй бадзырдтой. Христофор куы сыстад, уӕд Кешоков загъта: -	Уӕдӕ дын ме рдхӕрдты тыххӕй дӕр ныфс ӕвӕрын. Мемӕ ахондзынӕн Расул Гамзатовы, Хъайсын Кулиевы ӕмӕ Давид Кугультиновы дӕр. Куыд дӕм кӕсы? Ирыстоны се ’ппӕтӕн дӕр бирӕ зонгӕтӕ ис... -	Иттӕг хорз! — дзуапп радта Цыбыры-фырт, Алимӕн хӕрзбон зӕгъгӕйӕ. Христофор къӕсӕрмӕ куы рахӕццӕ, уӕд ма йӕ Кешоков афарста ирон фысджытӕ Цӕгӕраты Максимӕй, Токаты Асӕхӕй, Цӕрукъаты Алыксандрӕй, Цырыхаты Михалӕй, Гаджиты Георгийӕ. Уый йын ӕхсызгон уыдис ӕмӕ афтӕ: -	Бузныг. Иууылдӕр дзӕбӕх сты. Дӕ номӕй сын саламтӕ раттон? Алим хъӕлдзӕгӕй загъта: - Ӕрмӕст уыдонӕн нӕ, фӕлӕ Иры фысджытӕн се Ъпӕтӕн дӕр. Ноджы ма саламтӕ ратт ме схъомылгӕнӕг университетами — профессортӕн, ахуыргӕнджытӕн, студенттӕн. Ӕз никуы рох кӕнын нӕхи педагогон институт. Диссаджы ахуыргӕнджытӕ дзы куыста. Хъусынӕй сӕм не ’фсӕстыстӕм. Бауырнӕд дӕ, фадат ис, зӕгъгӕ, уӕд сын ныртӕккӕ дӕр ма байхъусин сӕ лекцитӕм, бацӕуин сӕ семинартӕм. Кӕд уыцы зондамонджытӕн сӕ фарн цӕры, уӕд уӕ университет хъуамӕ уа иттӕг хъомысджын. - Нӕ хистӕрты фарн цӕры ӕмӕ тынгдӕр ӕнхъӕвзы, — сӕрыстырӕй загъта Христофор. — Махӕн уый нӕ туджы ис: абоны университетмӕ нын фӕндӕгтӕ чи сарӕзта, уыдон ном бӕрзӕндты хӕссӕм. Каст ӕй чи фӕци, уыдонӕй лӕджы бынат чи ахсы, уыдон дӕр кӕддӕриддӕр сты нӕ зӕрдӕты. Институт кастфӕуӕвджытӕ Петр Выходцевы, Николай Самохваловы ӕмӕ Иван Тресковы хорз зыдта Христофор. Ӕртӕ дӕр филологтӕ. Куыстой алы рӕтты. Кӕддӕриддӕр сӕрыстыр дзырдтой, зонадмӕ сӕ фӕндаг махмӕ кӕй райдыдта, уый тыххӕй. Уыдонӕй алчидӕр докторон диссертаци куы бахъахъхъӕдта, уӕд зӕрдӕлхӕнӕн фыстӕг райста Цыбыры-фыртӕй. Ацы ӕрмӕгыл кусгӕйӕ, ӕз университеты архивы фембӕдтӕн, Выходцевмӕ фыстӕджы къопийыл: «Зынаргъ Петр Сергеевич! Стыр арфӕтӕ дын кӕнын, филологон наукӕты докторы ном кӕй райстай, уый фӕдыл. Ам, Цӕгат Ирыстоны Хетӕгкаты Къостайы номыл университеты ахуыргӕндтӕ, ахуыргӕнджытӕ ӕмӕ студенттӕ, уӕлдайдӕр та фидӕны филологтӕ, дӕуӕй сты сӕрбӕрзонд. Хистӕр фӕлтӕры минӕвӕрттӕ дӕ ном мысынц иттӕг зӕрдӕрухсӕй. Дӕ ном иудадзыг мысынц, иумӕ кӕимӕ ахуыр кодтай, уыдон дӕр. Махмӕ дзы кусы цалдӕр, фӕзмынц дӕ. Ноджы дӕр ма иу хатт — стыр арфӕтӕ де ’нтыстдзинӕдты тыххӕй. Цӕгат Ирыстоны Хетӕгкаты Къостайы номыл паддзахадон унивеситеты ректор Цыбырты X.». * * * Университеты номхӕссӕг уӕлдӕр скъолайы фӕбӕлвырддӕр зонадон фӕллӕйттӕ мыхуыры уадзыны куыст. Ӕппӕт факультетты дӕр ректоры бардзырдмӕ гӕсгӕ арӕзт цыдысты уыцы куыстытӕм цӕстдарӕг къордтӕ. Уыдон лӕмбынӕг кастысты, мыхуырмӕ цы ӕрмӕг цыдис, уый хъуыдымӕ, лӕвӕрдтой йын аккаг аргъ. Фӕлӕ та ногӕй студентты хъысмӕт, уыдоны удӕнцойӕн амӕлттӕ кӕнын Христофор нымадта йӕ хӕсты сӕйрагдӕрыл. Ӕрмӕстдӕр иу цӕвиттон. Хӕххон хъӕууон-хӕдзарадон институт Ватутины уынджы, унивеситеты тӕккӕ бакомкоммӕ сарӕзта студентты ӕмдзӕрӕн. Христофоры зӕрдӕ йӕм бахъЦ5 I■■■ ■ азыди, нӕхирдыгӕй йӕ куы фӕкӕниккам, зӕгъгӕ. Парткомы секретарь Сотаты Науырызимӕ цалдӕр хатты фембӕлдысты уыцы институты ректор Дзанайты Георгиимӕ, партийы обкомы разамонджытимӕ ӕмӕ цалынмӕ фарста университеты пайдайӕн алыг, уӕдмӕ не ’рсабыр сты. Университетӕн Тельмӕны уынджы цы дыууӕ ӕмдзӕрӕны уыдис, уыдон хъӕууон-хӕдзарадон институтмӕ хӕстӕгдӕр уыдысты, ӕмӕ фидӕны хъӕууон хӕдзарады кусджыты уырдӕм аивтой, университеты студентты та — Ватутины уынгмӕ. Ахӕм хабӕрттӕ цас ӕмӕ цас уыд номдзыд ректор Цыбырты Христофоры куысты. * * * ...Христофоры фыдӕбӕттӕн кӕд йе ’мкусджытӕ> студенттӕ ӕмӕ хуымӕтӕг адӕм раст аргъ кодтой, уӕддӕр йӕ куысты бынат тынг бирӕ аразгӕ кӕмӕй уыд, уыдон ӕм сӕ цӕстӕнгас ивтой. Йӕ сӕрмӕ мигътӕ ӕмбырдтӕ кӕнын райдыдтой. Иу азы дӕргъы университеты куыст бӕрӕг кодтой фараст къамисы. Уыдон-иу хицауадмӕ куы бацыдысты, ницы арӕм ахӕмӕй, зӕгъгӕ, уӕд-иу сыл уыдон сӕхи сцагътой, истытӕ амал хъӕуы. Кӕд ӕппындӕр ницы ис, уӕддӕр — агургӕ. Уӕд та исты дам-думтӕ. Дам-думтӕ сбирӕ сты. Дзедыры къалиутау тыхсын райдыдтой Христофоры къӕхтыл, фӕлӕ йын сахсӕн нӕ систы. Уӕддӕр ын хъыг куыд нӕ уыдаиккой! Иухатт та йыл цыдӕртӕ куы ӕрымысыдысты, уӕд йе ’мбӕлттӕй кӕмӕндӕр диссаджы ныхӕстӕ загъта: «Ӕвзагӕй фӕлмӕндӕр ницы ис, фӕлӕ йӕ къӕхтӕ тынг даргъ сты»... 1964 азы августы фӕстаг бонты Ирыстонмӕ уазӕгуаты ссыди СЦКП-йы ЦК-йы Фыццаг секретарь, ССР Цӕдисы Министрты Советы сӕрдар Н. С. Хрущев. Уӕд уый стыр цау уыдис, уӕдӕ цы. Фембӕлдмӕ ӕнӕхъӕн республикӕ дӕр йӕхи тынг цӕттӕ кодта. Уӕдӕ ма зынаргъ уазӕджы зӕрдӕ хуыздӕр цӕмӕй балхӕдӕуа, зӕгъгӕ, хъуыдыты ацыдысты нӕ хицӕуттӕ. Ӕмӕ ссардтой диссаджы фӕхӕцӕн. Цӕвиттон, зындгонд куыд у, афтӕмӕй Никитӕ удуӕлдай тох самадта И. В. Сталины марды ныхмӕ. Сармадзантӕ йӕм сарӕзта а?мӕ гӕрах кодта. Нӕ фӕлладис уыцы куысты. Паддзахы уыцы низ хорз зыдтой нӕ республикӕйы хицӕуттӕ, ӕмӕ ссардтой алӕмӕты зӕрдӕлхӕнӕн. Кӕддӕр, дам, коллективизацийы заман, Ногиры цӕрджытӕ сӕ колхозы хъуагдзинӕдтыл дзургӕйӕ, Иосиф Виссарионы фыртӕн ӕфхӕрд рахастой. Зондджынтӕй чидӕр ныхъхъуыдытӕ кодта: «Уый Никитӕ Сергейы фырты хъусы куы бацӕгъдӕм, уӕд бамбардзӕни, рагӕй дӕр ирон адӕм Сталины рӕдыд хъуыддӕгтӕм куыд мӕсты кодтой»... Ногир Сталины кӕй бафхӕрдтой, уый тыххӕй документтӕ ссарын хъӕуы, — рацыд ахӕм уынаффӕ. Партийы обкомы секретартӕй иу тӕвд-хӕлофӕй ӕрцагуырдта Цыбырты Христофоры, уый, дам, у уыцы хъӕуккаг, ноджы ма историк, ӕмӕ ссардзӕн уыцы документ... -	Уый у не ’ппӕты курдиат, — загъта обкомы секретарь Христофорӕн. — Дӕ хорзӕхӕй, ма фӕзивӕг кӕн. Архивты бацагур уыцы гӕххӕттытӕ. Кӕд сӕм Мӕскуымӕ нӕ, фӕлӕ Амырыкмӕ цӕуын бахъӕуа, уӕддӕр дӕ арвитдзыстӕм. Ницӕуыл бацауӕрддзыстӕм. Уӕдӕ далӕ дӕ хъӕуккӕгтимӕ дӕр аныхас кӕн. Сталинӕн выговор куыд радтой, уый чи хъуыды кӕны, ахӕмтӕ ма дзы ис, зӕгъгӕ, зӕгъынц. Христофор лӕмбынӕг байхъуыста хицаумӕ, стӕй загьта: -	Ирон адӕммӕ марды фыдкой кӕнын нӕ фӕтчы. Кӕд абон Никитӕ Сергейы фырт Сталины аууонимӕ тох кӕны, уӕд ӕнӕ Ирыстоны ӕххуысӕй кӕнӕд. — Курын, ӕмӕ мӕн суӕгъд кӕнут ацы ницӕййаг хъуыддагӕй. Обкомы секретарь ӕлхынцъ ӕрфыгӕй бакасти Христоформӕ: -	Ӕндӕр мӕм ницыуал фарста ис дӕумӕ...Фӕлӕ раст кӕй нӕ дӕ, уый дӕ зӕрдыл бадар... Цыбыры-фырт хорз ӕмбӕрста, уӕды рӕстӕг ахӕм ныхӕстӕ куыд мидисджын уыдысты, уый. Христофор масты фӕдыл никуы ацыд. Искӕй рӕдыд бараг уыди. Ректоры бынатӕй йӕ куы сметой, уӕд уайтагъд бафиппайдта, уымӕй размӕ йӕ уӕгъд чи нӕ уагьта, йӕ разӕй дуӕрттӕ гом кӕнгӕ чи уадис, йӕ аууонау йӕ фӕдыл чи зылдис, уыдонӕй иуӕй-иутӕ ӕввахс кӕй нал цыдысты, миты гӕлӕбутау кӕй атадысты, уый. Ӕмӕ-иу ын уый исчи уый тыххӕй куы загъта, уӕд-иу, мидбылты худгӕйӕ, афтӕ: «Хуыцау сын сӕ сӕрты хуыздӕр зонд бауадзӕд»... Уый стыр диссаг нӕу: адӕймаджы ӕрмӕстдӕр хицау кӕй у, уый тыххӕй уарз, нымай, кӕстӕриуӕг ын кӕн! Уымӕй ницӕййагдӕр ӕмӕ ӕлгъагдӕр миниуӕг ма уыдзӕни? Ӕвӕццӕгӕн, нӕ. Фӕлӕ хӕлардзинад ӕрмӕст цӕхх ӕмӕ кӕрдзынӕй, ӕрмӕст къӕлӕтджыны сӕвнӕй чи нӕ бары, ахӕмтӕ фылдӕр сты. Йӕ зыны сахат Христофоры фарсмӕ ӕфсымӕртау баззадысты профессортӕ Тотойты Михал, Цуциты Барис, Мӕхӕмӕтты Ӕхсарбег, Гиоты Михал, Моститы Барис, Берозты Темырсолтан, Текъиты Василий, кӕстӕртӕй — Малиты Нох...Уыдонӕй алчидӕр царды фӕндӕгтыл дзӕвгар ауад. Федтой бирӕ цинтӕ, бавзӕрстой бирӕ фыдӕбӕттӕ. Хицаумӕ хицауы цӕстӕй никуы кастысты. Разамонӕг...Гъе, уый ӕндӕр хъуыддаг у. Кӕд раст ӕмӕ фарны фӕндӕгтӕ амона, уӕд йӕ фӕдыл цу. Йӕ лӕджыхъӕд ын сгар, фӕзм ӕй. Кӕй ранымадтон, уыцы хистӕртӕ Цыбыры-фырты зыдтой ахӕм разамонӕгӕй ӕмӕ дзы сӕхи иуварс никуы азылдтой. Уыдоны хуызӕттӕй ӕмӕ йӕ бирӕ схъомылгонд адӕймӕгтӕй ныфсджын уыдис. Абон дӕр ма мӕ рох не сты ме ’рвад Ӕхсарбеджы ныхӕстӕ: «Ирыстоны ӕппӕты стырдӕр кад ӕмӕ намысы аккаг чи у, уыдонӕн сӕ тӕккӕ фыццӕгтӕй у Христофор. Йӕ уд адӕмы сӕрыл хӕры. Ӕрмӕст университет кӕй райгуырд ӕмӕ кӕй цӕры, уый тыххӕй дӕр йӕ ном цӕрдзӕни ӕнустӕм». * * 4 Цалдӕр лӕппуйӕ — Гаджиты Лев, Цориты Рамазан, Хъойбайты Владислав, Дзобелаты Олик, Хозиты Анатоли ӕмӕ ӕз — Цӕгат Ирыстоны паддзахадон университеты СЦКП-йы историйы кафедрӕйы аспирантурӕйы иумӕ ахуыр кодтам. Кафедрӕйы сӕргълӕууӕг, историон наукӕты доктор, профессор, Уӕрӕсейы Федерацийы наукӕйы сгуыхт архайӕг Гиоты Михал нӕ хи хъӕбултау дардта йӕ дӕлбазыр. Уӕд ӕм иу диссаджы миниуӕг бафиппайдтам: наукой куыстмӕ йӕ хъус чи дардта, исты ногдзинӕдтӕ равдисынмӕ чи тырныдта, уыцы кӕстӕртӕм ӕндӕр цӕстӕй касти. Кафедрӕйӕн разамынд куы лӕвӕрдта, уӕд цырагъ дардта истори сгарджытӕн ӕмӕ иртасджытӕн. Кафедрӕйы кусджытӕ ӕмзонд ӕмӕ ӕмуд цӕмӕй уыдаиккой, уымӕн бирӕ хъарутӕ лӕвӕрдта. Йӕхицӕй ӕмӕ йе ’мбӕлттӕй бирӕ домаг Михал стыр аргъ кодта йӕ хистӕртӕн. Абон дӕр ма мӕм афтӕ кӕсы, цыма йӕм ӕппӕты нымаддӕр уыди Цыбырты Христофор. Исты зын, ахсджиаг фарстатӕм-иу куы кастыстӕм, уӕд-иу Михал арӕх хъазгӕмхасӕнты бахатыд Цыбыры-фыртмӕ: «Христофор Тадиозы фырт, ды уӕддӕр хицауӕй бирӕ фӕкуыстай, ӕмӕ ма нын исты зӕгъ». Ахӕм сахат-иу Христофор йӕ мидбылты фӕлмӕн бахудтис ӕмӕ-иу ӕцӕгӕйдӕр фарстайы фӕдыл йӕ хъуыдытӕ загъта. Цард цард у, куыст куыст у: хаттӕн хицауы тызмӕгӕй, зыстӕй сдзурын дӕр бахъӕуы. Гиойы-фырты дӕр-иу бахъуыдис схуыст ныхас скӕнын. Фӕлӕ-иу цыфӕнды тыхстаг фарстайыл мӕстыйӕ куы дзырдта, ӕмӕ-иу афтӕмӕй Христофор дуарӕй куы ӕрбахызт, уӕд-иу йӕ ныхас фӕурӕдта ӕмӕ-иу, ӕфсӕддонау, раст слӕууыди. Махӕн-иу тынг ӕхсызгон уыдис, уымӕн ӕмӕиу нӕ нымад профессоры уайдзӕфтӕй фервӕзтыстӕм. Ноджы ма-иу Цыбыры-фырт исты хабӕрттӕ куы райдыдта, уӕд-иу Михалӕй дӕр йӕ маст ферох. Мах, уӕды рӕстӕджы аспиранттӕ, нӕхи удыл бавзӕрстам Цыбыры-фырты аудындзинад, ӕрвылбон хъуыстам йӕ фӕлмӕн ӕмӕ зондджын ныхас. Алкӕй диссертаци дӕр нӕ бакасти лӕмбынӕг. Кӕсгӕ дӕр дзӕгъӕл- хуымӕтӕджы нӕ, фӕлӕ арф хъуыды кӕнгӕйӕ. Диссертаци ныффыссын ӕмӕ уый бахъахъхъӕнын хуымӕтӕг хъуыддаг кӕй нӕу, уый хорз зыдта нӕ буц хистӕр ӕмӕ кӕддӕриддӕр цӕттӕ уыд ӕххуысмӕ. Мӕнӕн мӕ наукой разамонӕгуыди Гиоты Михал. Студент ма куы уыдтӕн, уӕд мыл райдыдта йӕ арм дарын. Университет каст фӕуыны фӕстӕ дзӕвгар рӕстӕг фӕкуыстон нӕ республикӕйы газетты редакциты, телеуынынады, радиойы, чингуыты рауагъдады. Уӕддӕр ӕмудӕй архайдтам Михалимӕ. Уый арӕх фыста чингуытӕ, уацтӕ, дзырда телеуынынадӕй, радиойӕ. Куысты фӕдыл-иу иумӕ куы фембӕлдыстӕм, уӕд-иу Михал бакой кодта, журналистикӕ дӕр дӕ никуыдӕм алидздзӕни, фӕлӕ наукӕмӕ де ’ргом разил ӕмӕ аспирантурӕмӕ бацу, зӕгъгӕ. Ӕмӕ 1971 азы ноябры мӕ царды ӕрцыд уыцы амондджын цау. Райдыдтон наукон-иртасӕн куыст. Ӕппӕлыны хуызы ма фӕуӕд, фӕлӕ мӕ диссертаци срӕвдз ӕмгъуыдӕй бирӕ раздӕр. Гиойы-фырт ӕй бакасти. Бахынцыдта йын йӕ хорздзинӕдтӕ, бацамыдта мын йӕ хъӕнтӕ. Ӕз ма йыл цыбыр рӕстӕгмӕ зӕрдиагӕй бакуыстон ӕмӕ йӕ ногӕй бахастон мӕ наукон разамонӕгмӕ. Михал диссертаци йӕ къухмӕ райста, цалдӕр сыфы дзы рафӕлдӕхта, ӕркасти сӕм, стӕй мӕм ӕй фӕстӕмӕ радта: -	Цы, уый зоныс? Цӕй-ма бавдӕлӕм ӕмӕ йӕ Христофорӕн бакӕсын кӕнӕм. Ӕз ын мӕхӕдӕг зӕгъдзынӕн, цӕмӕй йӕм лӕмбынӕг ӕркӕса, хъӕугӕ аргъ ын скӕна, ӕмӕ йӕм кафедрӕйы ӕмбырды куы кӕсӕм, уӕд уым йӕ хъуыдытӕ, йӕ фӕндӕттӕ бамбарын кӕна. Ныртӕккӕ мӕ бон зӕгъын нӕу, уый мын ӕхсызгон уыдис, ӕви хъыг. Ӕвӕццӕгӕн мын ӕхсызгон уыдаид, мӕ фыст мын Цыбыры-фырт кӕй бакастаид, уый. Хъыг та мын, чи зоны, уыдаид, цӕстуарзон ахуыргондӕй кӕстӕртӕ «тӕрсгӕ» кӕй кодтам, уый тыххӕй. Фӕлӕ мын Михалмӕ ӕнӕ байхъусгӕ нӕ уыд. Уыцы бон мӕ фыст радтон Христоформӕ. Мӕхинымӕр хъуыдытӕ кодтон, рӕстӕг куы ныддӕргъвӕтин уа, зӕгъгӕ. Къуырийӕ фылдӕр нӕ рацыд, афтӕ мӕм кафедрӕйы лаборанткӕ телефонӕй нӕ хӕдзармӕ ӕрбадзырдта, Христофор Тадиозы фырт дӕ агуры, зӕгъгӕ. Ма^ зӕрдӕйы гуыпп-гуыпп цыдис, афтӕмӕй балӕууыдтӕн кафедрӕйы. Баййӕфтон дзы цалдӕр адӕймаджы, фӕлӕ Христофор уым нӕ разынди. Лаборанткӕ мын загъта: - Христофор Тадиозы-фырт дӕм ӕнхъӕлмӕ кӕсы сӕхимӕ. Цыбырты райдзаст хӕдзары алыхуызон хӕринӕгтӕ ӕмӕ нозтытӕй дзаг фынг куы федтон, уӕд мӕхинымӕр загътон, ӕвӕццӕгӕн, исты стыр ӕмӕ номджын уазджытӕм ӕнхъӕлмӕ кӕсынц, зӕгъгӕ. Дуаргӕрон ӕрлӕуыдтӕн. Христофор рацыд мӕ размӕ, мӕ къух мын райста ӕмӕ мӕ фынгмӕ бахуыдта: -	Сбад, дӕ хорзӕхӕй...Нӕхи уал истӕмӕйты хорз фенӕм, стӕй хъуыддагыл ӕрдзурдзыстӕм. Дыууӕ сахатӕй фылдӕр ахаста нӕ фембӕлд. -	Дӕ диссертаци цӕттӕ у тӕккӕ абон дӕр. Хъахъхъӕд кӕй ӕрцӕудзӕн, уый гуырысхойаг нӕу. Фӕлӕ, ма мӕм фӕхӕрам у, цалдӕр фиппаинаджы дӕр мӕм ис. Уый адыл загъта фондз ахсджиаг фиппаинаджы. Ӕз сӕ уыцы бон радзырдтон Гиоты Михалӕн. -	Кӕд йемӕ разы дӕ, уӕд ма сыл бакус, — загъта Михал. — Христофоримӕ фембӕлын хъуыдис, ӕнӕмӕнг хъуыдис. Уый, иуӕй, дӕ куысты фарстатӕ хорз зоны, иннӕмӕй, цӕстмӕхъус ныхас нӕ уарзы. Ныры онг афтӕ никуы ма рауад, ӕмӕ Христофор фӕндаг цы диссертацийӕн радта, уый ӕнтыстджынӕй хъахъхъӕд не рцыди, зӕгъгӕ. Цыдӕр диссаджы амондджын къух ын ис. Уӕдӕ дзы ӕз хуымӕтӕджы ракуырдтон, цӕмӕй дӕ диссертаци бакастаид, уый. Ӕз уыцы лӕджы царды фӕзилӕнты ӕмӕ фӕхӕрдгӕнӕнты бирӕ хӕттыты бавзӕрстон. Дӕхӕдӕг дӕр уыныс, Христофор куыд цӕстуарзон адӕймаг, уый. Ӕмӕ дӕм уый чысыл хъуыддаг ма кӕсӕд. * * * Цыбырты Христофоримӕ царды фӕзилӕнтӕ ӕмӕ фӕхӕрдгӕнӕнты цы бирӕ мингай адӕймӕгтӕ фембӕлыд, уыдон иууылдӕр хорз зыдтой ӕмӕ зонынц, уый кӕй уыдис раст, сыгьдӕгзӕрдӕ фӕллойгӕнӕг. Уӕлӕнгӕйтты куыстытӕ, ам тъӕпп-уым тьӕп никуы уарзта. Цыфӕнды хъӕугӕ хъуыддаджы дӕр-иу бавӕрдта йӕ зонд, йӕ зӕрдӕ, йе нӕниздзинады къӕртт. Уартӕ Хъобангомы адӕмӕн рухс раттыныл удуӕлдайӕ куы куыста, уӕдӕй фӕстӕмӕ. Стыр Мӕскуыйы скъолаты йӕ зонынындзинӕдтӕ цас фылдӕр ӕмӕ арфдӕр кодтой, уыйас тынгдӕр ӕмбӕрста, цард ын йӕ размӕ бирӕ фарстатӕ кӕй ӕвӕрдзӕн, ӕмӕ уыдон кӕддӕриддӕр адӕймаджы пайдайӕн, адӕймаджы хорздзинадӕн лыг кӕнын кӕй хъӕудзӕн. Ӕмӕ партиен стыр бынӕтты куы куыста, ССР Цӕдисы Сӕйраг Советы, Дзӕуджыхъӕуы горӕты Советы депутат куы уыдис, уӕд ахсджиаг паддзахадон хъуыддӕгты ӕмрӕнхъ раст лыг кодта хицӕн адӕймӕгты хъысмӕт дӕр. Фӕлӕ Тадиозы фырт уӕлдай фылдӕр сарӕзта Цӕгат Ирыстоны Хетӕгкаты Къостайы номыл паддзахадон педагогон институтӕн ӕмӕ нӕ университетӕн. Уымӕй дӕр, сӕ сӕргьы куы лӕууыдис ӕмӕ сын разамынд куы лӕвӕрдта, ӕрмӕст уӕд нӕ. Хуымӕтӕг ассистентӕй кӕнӕ профессорӕй куы куыста, уӕддӕр йӕ уарзон уӕлдӕр скъола уыдис йӕ цин ӕмӕ йӕ мӕт. Христофор йӕ цард ӕмӕ йӕ куысты фӕстаг бон дӕр арвыста университеты. Сихормӕ бакасти дыууӕ лекцийы. Изӕрӕй та ӕрбацыд ӕхсӕнадон наукӕты кафедрӕты партион организацийы ӕмбырдмӕ. Уым коммунисттӕ дзырдтой студентты ахуыры хъӕд ӕмӕ ахуыргӕнджыты куыст нывылдӕр кӕныны мадзӕлттыл. Ӕмбырды уӕвджытӕ ӕгӕр куы скарз сты, уӕд Христофор йӕ къух сдардта, сыстад йӕ бынатӕй ӕмӕ рацыд размӕ, трибунӕмӕ. Исдуг ницы дзырдта. Раст цыма йӕ зӕрдӕ ӕмбӕрста, йе ’мкусджыты ма фӕстаг хатт кӕй уыдта, уый, афтӕ сыл йӕ цӕст ахаста. - Ӕмбӕлттӕ коммунисттӕ! — райдыдта Христофор цадӕггай. — Студентты зонындзинӕдтӕ тынгдӕр аразгӕ сты ахуыргӕнджыты куыстӕй. Алчидӕр нӕ йӕ куыстмӕ сӕрӕндӕрӕй куы ӕвналид ӕмӕ кӕстӕртӕм хуыздӕр цӕстӕй куы кӕсид, уӕд ӕвӕццӕгӕн, абон нӕ уавӕр хуыздӕр уаид. Афтӕ куы фӕзӕгъынц: цы байтауай, уый ӕркӕрддзынӕ. Махӕй та иуӕй-иуты фӕнды ницы байтаугӕйӕ исты ӕркӕрдын. Ӕмӕ уымӕн уӕвӕн нӕй. Алы ахуыргӕнӕджы дӕр профессорӕй ассистенты онг куыстмӕ бӕлвырддӕр цӕстӕй кӕсын хъӕуы. Уалынмӕ Христофорыл, топпы нӕмгуытау, сӕмбӕлдысты ӕмбырды архайджытӕй иуы ныхӕстӕ: - Ректор куы уыдтӕ, уӕд цы байтыдтай, уый кӕрдӕм!.. Христофор ницы уал бамбӕрста, ницы уал фехъуыста. Уымӕй цалдӕр боны размӕ тынг басад йӕ зӕрдӕйӕ. Уыцы изӕр дӕр йӕ чемы нӕма уыд. Дохтыртӕ дӕр ӕй бӕргӕ нӕма уагътой куыстмӕ. Фӕлӕ ӕнӕ студенттӕй, ӕнӕ йе ’мкусджытӕй> ӕнӕ университеты уӕлдӕфӕй йӕ цард ӕххӕстыл нӕ нымадта. Кӕйдӕр ӕнӕбындур ӕфхӕрӕн, маргӕйдзаг ныхӕстӕ Христофоры фӕлмӕн зӕрдӕйы инннӕрдӕм ахызтысты. Йӕ цӕсгом цикъӕйау афӕлурс, йӕ цӕстытӕ адзӕгъӕлтӕ сты. Цыдӕртӕ ма адыгъал-мыгъул кодта, фӕлӕ йӕ ничиуал бамбӕрста. Къӕхтӕ фӕдонзоныг сты, фӕлӕ уӕддӕр нӕ ахаудта, не ’рфӕлдӕхти: дыууӕ къухы ныддӕвдӕг сты трибунӕйы тигътыл. Уалынмӕ йӕм кӕстӕртӕ багӕппытӕ кодтой ӕмӕ йыл фӕхӕцыдысты. Уыцы ӕнамонд, уыцы ӕвирхъау хабар ӕрцыди 1975 азы 24 декабры изӕры фондз сахатыл. Дохтыртӕ, сӕ цӕстысыг нӕ уромгӕйӕ, ӕнувыдӕй архайдтой рынчыны фервӕзын кӕныныл, фӕлӕ сӕ бон ницы бацис. Фӕсӕмбисӕхсӕв тыхджын лӕджы зӕрдӕ банцадис йӕ куыстӕй. О, уый ӕцӕг у: мах хуызӕн мардмӕ нӕ цӕуынц ӕндӕр рӕтты. Фӕлӕ Цыбырты Христофоры фӕдыл цас дзыллӕтӕ нынкъуысыд, уый арӕх нӕ вӕййы. Цы Дзӕуджыхъӕуы, цы йӕ уарзон хъӕу Ногиры, уазал зымӕджы йӕ хъарм ӕмӕ фӕлмӕн сыджыты хай кӕм ссардта, уым. Бирӕ мӕрддзыгӕйттӕ ӕрцыдис алы рӕттӕй: Цӕгат ӕмӕ Хуссар Ирыстоны хъӕутӕй ӕмӕ горӕттӕй, Цӕгат Кавказӕй, Мӕскуыйӕ. Ӕз фехъуыстон, сылгоймӕгтӕ куыд зӕрдӕсӕттӕн хъарджытӕ кодтой, уый. Ӕз федтон, университеты фидардӕр нӕлгоймӕгтӕ дӕр богъ-богъӕй куыд куыдтой. Ӕз федтон, къӕдзӕхы ас дыууӕ лӕджы профессортӕ Тотойты Михал ӕмӕ Цуциты Барис ставд цӕстысыг куыд калдтой, уый. Ӕз фехъуыстон, Ногиры дӕсныдӕр хъарӕггӕнджытӕ цы хъарджытӕ кодтой, уыдон. Ӕз арӕх ӕрымысын, мӕ ахуыргӕнӕг профессор Гиоты Михал йӕ уарзон хистӕр Цыбырты Христофоры чырыны уӕлхъус цы ныхӕстӕ загъта, уыдон. 1998 аз. Фӕсныхасы бӕсты Ацы уацау газет «Рӕстдзинад»-ы мыхуыры куы рацыд, усед бирӕ арфсетӕ райстон адсемсей. Арфсегсенджытсей чидсертсе ссе хъуыдытӕ рауагътой мыхуыры, алыхуызон газетты. Мӕн бафӕндыдуыдонӕй мӕуацмысӕн фӕсныхас саразын, уымсен ӕмӕ дзы ис бирсе хъарм ныхсестсе Христофоры тыххсей. ХОРЗ ЛӔДЖЫ НОМ НӔ СӔФЫ Газет «Рӕстдзинад»-ы 126-136-ӕм номырты тынг лӕмбынӕг фӕкастӕн ЦИПУ-йы ректор, академик Мӕхӕмӕтты Ахуырбеджы фыст очерк «Христофор». Уацхӕсджыты номӕй бузныг зӕгъын Ахуырбегӕн, Цыбырты Христофоры ном кӕй ӕрымысыд, уый тыххӕй. Уӕлдай ӕхсызгон та мын уый у, ӕмӕ абоны ректор, чи нал ис, уыцы ректорӕн стыр кад кӕй кӕны. Христофоры куыд хорз лӕгӕй равдыста, ахӕм лӕгдзинӕдтӕ Ахуырбегӕн йӕхимӕ дӕр ис. Мӕ зӕрдыл ӕрлӕууыд ахӕм цау: 1963 азы пединституты фӕлварӕн лӕвӕрдтон экономикон географийӕ. Мигунов уыд ӕнӕхатыр, ӕнахуыр домаг ахуыргӕнӕг (Мӕскуыйы институты ахуыр кодтон, фӕлӕ иуӕй-иу фӕлварӕнтӕ лӕвӕрдтон педагогон институты). Билеты фарстатӕн дзуаппытӕ радтон, фӕлӕ ма мӕм фарста радта, Узбекистаны, дам, ахӕм ӕмӕ ахӕм ӕрзӕт кӕм къахынц. Цы загьтаин, уый нӕ зыдтон, ӕмӕ лӕууын картӕйы раз. Мигунов дӕр бады ӕнӕдзургӕйӕ. Цыма ерыс кӕнӕм мадзурайӕ, афтӕ рӕстӕг цӕуы ӕгомыгӕй. Мӕнӕн уый ахӕм зын уыд, ӕмӕ мын фӕлтау ӕвзӕр бӕрӕггӕнӕн куы нывӕрдтаид, уӕд мын ӕнцондӕр уыдаид. Мӕ миднымӕр тыхсын. Уалынмӕ ректор Цыбырты Христофор дуар фегом кодта, ӕрбацыд ӕмӕ Мигуновы фӕрсы: Кӕцы курсӕй у? — Мӕнмӕ йын ацамыдта. Мигунов дзуапп радта: «Мах студент нӕу, Мӕскуыйы ахуыр кӕны»... Христофор мӕм ӕрбакасти, цӕстӕй мӕ рӕвдз абарста къахӕй сӕрмӕ, стӕй ахуыргӕнӕгмӕ дзуры барджынӕй: «Феххуыс ын кӕн»! Христофор ацыд. Мах та дыууӕйӕ баззадыстӕм, фӕлӕ ацы хатт ӕнӕдзургӕйӕ нал. Йӕ фарстайӕн Мигунов йӕхӕдӕг дзуапп авӕрдта, бацамыдта мын ӕй ӕмӕ мын «4» сӕвӕрдта. Рӕстӕг рацыд. Мӕскуйы мӕ ахуыр фӕдӕн. Дзӕуджыхъӕуы куыстон профцӕдисон организацийы. Нӕ кусджытӕй иу бынтон ӕнахуыргонд, хӕсты П-аг къорды инвалид, цыппар сывӕллоны фыд, Бесланы уынджы кӕмӕдӕр сыкъадзӕфӕй сдзырдта ӕнӕуаг ныхӕстӕ. Лӕджы ӕрцахстой. Христофор уӕд уыди партийы обкомы пропагандӕйы ӕмӕ агитацийы хайады сӕргьлӕууӕг. Ӕз ӕм бацыдтӕн, радзырдтон ын мӕгуыр инвалид лӕджы хабар. Уый мӕхи цур телефонӕй адзырдта, ӕмӕ дыккаг бон лӕг йӕ хӕдзармӕ ацыд. Гъе, ахӕм адӕмуарзаг лӕгӕй базыдтон ӕз дӕр Христофоры. Йӕ ном дзуары номау уӕлӕуыл уӕд. Ахуырбегӕн та йӕ къухы ӕфтӕд ног сфӕлдыстадон ӕнтыстдзинӕдтӕ. Кцойты Асте, «Рӕстдзинад», 1998 азы 30 июль. РОХ НИКУЫ УЫДЗӔН Тынг зӕрдиагӕй фӕкастӕн Мӕхӕмӕтты Ахуырбеджы очерк «Христофор», ӕмӕ мын ӕрхаста стыр ӕхсызгондзинад. Уымӕн, ӕмӕ Цыбырты Христофор мӕ рӕстӕджы ректор уыдис ӕмӕ йын студентӕй кодтон ӕмӕ абон дӕр кӕнын стыр аргъ. Фыццаджыдӕр, куыд ӕцӕг ирон лӕг, дыккаджы та — куыд — тынг домаг ректор. Цы рӕстӕджы ахуыр кодтон, уыцы рӕстӕг институты уыд дыууӕ корпусы ӕмӕ дзы иу ахӕм цау никуы уыд, ӕмӕ дзы исчи фӕрӕдыд. Христофор-иу кӕрты, тыргъты фӕзынӕд, уӕд-иу студенттӕ сӕ бынӕтты лӕугӕйӕ аззадысты, афтӕ дзы ӕфсӕрмы кодтой. Ӕрмӕст йӕ цӕстӕнгасӕй дӕр ӕй ӕмбӕрстам, ӕгъдау ӕмӕ ахуыр йӕ сӕйрагдӕр домӕн кӕй уыд студенттӕй. Хӕсты фӕстӕ азтӕ уыдысты, ӕмӕ мах цы ахуыртӕ кодтам, цы уавӕртӕ нын уыд, уый тынг ӕмбӕрста ӕмӕ нӕ фарс фыдау хӕцыд. Исчи-иу нӕ ахуырӕй фӕсте куы аззад, уӕд ахуыргӕнджытӕн фӕдзӕхста, баххуыс ын кӕнут, уадз ӕмӕ баййафа хуыздӕрты, ӕндӕр ахуыр кӕнын зын кӕмӕн уыд, чи не *ййӕфта, уый йӕ институтӕй аппара, йе та йын йӕ стипенди баурома, уый никуы уыд. Ӕз Айларты Измаилимӕ ахуыр код топ> ӕрӕджы сӕмбӕлдыстӕм ӕмӕ нӕм Христофоры тыххӕй ныхас рауад, ӕрымысыдыстӕм ӕй, нӕ зӕрдыл ӕрлӕууын кодтам, нӕ курсы цы хорз ӕгъдау уыд, кӕрӕдзийыл куыд ӕнувыд уыдыстӕм, алы хъуыддаджы дӕр иу иннӕмӕн ӕххусгӕнӕг кӕй уыд. Гъа, мӕнӕ Христофор ӕрбацӕуы, зӕгъгӕ, уӕд-иу нынныгъуылдтытӕ стӕм, уӕдӕ йе нӕ дзырдыхъӕд, йе нӕ лӕуд йӕ зӕрдӕмӕ куы нӕ фӕцӕуа, зӕгъгӕ. Лӕгӕй-лӕгмӕ йемӕ никуы ныхас кодтон, фӕлӕ мӕм уыйас сӕрыстырдзинад уыд Христофорӕй, ӕмӕ, цыма, мӕ мадыфсымӕр уыд. Мӕхӕмӕтты Ахуырбег ахӕм стыр лӕджы кӕй ӕрхъуыды кодта ӕмӕ йӕ адӕмы ӕхсӕнмӕ кӕй рахаста, уый тыххӕй йын зӕрдӕбын арфӕ кӕнын. Христофор ӕцӕг ирон лӕг кӕй уыд, уый уӕлдай бӕлвырддӕр фӕбӕрӕг, обкомы секретарӕн Сталины тыххӕй цы дзуапп радта ирон адӕммӕ марды фыдкой нӕ фӕтчы, зӕгъгӕ, уымӕй дӕр. Тынг раст у, ӕцӕг ирон лӕг искӕй къӕбутырдыгӕй ныццӕвын никуы ӕрхӕсдзӕн йӕ сӕрмӕ, уӕлдайдӕр та — мард лӕджы. Ахӕм лӕгтӕ нӕм абон фылдӕр куы уаид, уӕд уыцы уавӕрмӕ не ’рцыдаиккам. Фӕлӕ ма, Ахуырбег, уыцы обкомы секретарь ӕмӕ ӕмбырды Христоформӕ афтӕ чи бадзырдта, ректор куы уыдтӕ, уӕд цы байтыдтай, уый кӕрдӕм, зӕгъгӕ, стӕй ректор куынӕуал уыди, уӕд ыл йӕхи чи атигъ кодта ӕмӕ йын йӕ мӕлӕт чи фӕтагъддӕр кодта, уыдоны мыггӕгтӕ ӕмӕ нӕмттӕ куы ныффыстаис, уӕд та дӕ ноджы стырдӕр бузныг фӕуыдаин. Фӕлӕ, чи зоны, ахӕм лӕджы ном кадджын фысты ницӕмӕн хъӕуы! Христофор уӕд цы байтыдта, уый уӕды студенттӕ ӕмӕ абоны ас адӕмӕй хуыздӕр ничи зоны, ӕмӕ махӕй рох никуы уыдзӕн. Мингай адӕймӕгтӕ хайджын уыдысты Христофоры хорзӕхӕй. Ӕрчъеккаты Зарӕ, Октябрыхъӕуы астӕуккаг скъолайы ахуыргӕнӕг, «Рӕстдзинад», 1998 азы 30 июль. АХУЫРБЕГӔН АРФӔ РАКӔНӔМ Ӕрвылбон газеттӕ куы райсӕм, уӕд нӕ фыццаг авнӕлд вӕййы нӕ хуртауӕг «Рӕстдзинад»-мӕ. Ӕрӕджы дзы йӕ 126ӕм номыры куы ауыдтон Христофоры ныв, уӕд мын тынг ӕхсызгон уыд. Ноджы ӕхсызгондӕр та мын уый уыд, ӕмӕ Цыбырты Христофоры тыххӕй очерк фыссӕг ахӕм стыр наукой кусӕг, стыр лӕг Мӕхӕмӕтты Ахуырбег кӕй у. Ацы мидисджын очеркӕн йӕ сӕргонд «Христофор» кӕй рахуыдта, уымӕй газеткӕсджыты ӕргом йӕхимӕ тынгдӕр аздӕхта. Мӕнмӕ афтӕ фӕкаст, цыма уыцы сӕргонды алы дамгъӕ дӕр исты сдзурдзӕн газеткӕсӕгмӕ, ахӕм рӕсугъд шрифтӕй фыст у Зынаргъ кадджын ректор Ахуырбег! Мах дын стыр арфӕ кӕнӕм Цыбырты мыггаджы номӕй, ӕгайтма мӕрдтӕм ӕрхъуыды кодтай Цыбырты Христофоры ӕнӕмӕлгӕ сурӕт. Дӕ очеркӕн йӕ фыццаг хай фӕзынд 8 июлы. Номыртӕ кӕрӕдзийы фӕдыл цыдысты ӕмӕ сӕ ӕз лыг кодтон газетӕй ӕмӕ сӕ, цыма архивы ӕвӕрдтон, афтӕ сӕ ӕфснайдтон. Дӕу аккаг арфӕтӕ махӕн нӕ бон нӕ бауыдзӕни ссарын, фӕлӕ дын Стыр Хуыцау баххуыс кӕнӕд, ды цы минуттӕ ӕмӕ сахӕттӕ бахардз кодтай дӕ зынаргъ рӕстӕгӕй, уыдон дыл сӕдӕ азтӕй амонд ӕмӕ фӕрнджынӕй бафтӕнт, де стыр куысты дын хӕссӕнт уӕлахизтӕ. Нӕ райсомы рӕзгӕ фӕсивӕдӕн цы ахуыргӕнджытӕ цӕттӕ кӕныс, уыдонӕй уӕлахиз у, царды зынаргъдӕр у ӕнӕниздзинад, ӕмӕ дӕм фидарӕй уӕд ӕнусмӕ. Не стыр ахуыргонд, академик Мӕхӕмӕтты Ахуырбег Христофоры тынг ӕцӕг ӕмӕ раст удыхъӕдӕй равдыста. Ӕцӕг уыд ахӕм рӕстзӕрдӕ, сыгъдӕг коммунист. Ацы очерк фӕсивӕдӕн у хорз хъомыладон ӕрмӕг, хъуамӕ йӕ алы адӕймаг дӕр йӕхимӕ райса йӕ растдӕр миниуджытӕн. Макуы фӕлӕмӕгъ уӕд, Ахуырбег, дӕ фидар зонды хӕцӕнгарз, цы стыр ном райстай наукӕйы, уый ноджыдӕр цӕуӕд бӕрзонддӕр къӕпхӕнтӕм. Арфӕ дын кӕнын, дӕ фырт ахӕм бӕрнон бынатмӕ кӕй схызти, уый тыххӕй дӕр. Ирыстонӕн аккаг рӕстзӕрдӕ лӕг уӕд, йӕ фы дау йӕ адӕмы уарзӕд, йӕ кадыл, йӕ раст тӕрхонгӕнӕг уӕд, нӕ Иры фӕсивӕд та йӕ зонд ӕмӕ ӕгъдауӕй фӕзмгӕ куыд кӕной. Куыд раарфӕ кӕнон, Ахуырбег йӕхӕдӕг бирӕ азты цы газет «Рӕстдзинад»-ы фӕкуыста, уымӕн дӕр, кӕй фӕрстыл кастӕн мӕ уарзон тиу Цыбырты Христофоры тыххӕй диссаджы хорз ныхӕстӕ. «Рӕстдзинад»-ӕн йӕ юбилейы азы бонтӕ сты ӕмӕ йыл цӕуӕнт уӕлахизтӕй фӕлтӕрӕй-фӕлтӕрмӕ, макуы нын бамынӕг уӕд нӕ Иры хур. Ноджы ма мӕ уый зӕгъын дӕр фӕнды, ӕмӕ мӕнӕ ацы аз нӕхицӕн цы уарзон адӕймаг равзӕрстам Президентӕй» уый — Дзасохты Алыксандр Сергейы фырт, куыд уӕлахиздзау алы хъуыддаджы дӕр, ирон адӕмы цард фӕхуыздӕр кӕныны тыххӕй, сабырдзинады, кӕрӕдзийы ӕмбарынады хъуыддӕгты йӕ размӕ цы стыр, зын ӕмӕ кадджын хӕстӕ лӕууы, уыдон ӕнтыстджынӕй йӕ къухы куыд бафтой. Мах зонӕм, йӕ зӕрдӕ иууылдӕр сыгьдӕгӕй бӕт у Ирыстоны цӕрӕг адӕмимӕ ӕмӕ йӕ сӕ хорздзинад уӕд, мах, хуымӕтӕг адӕм, йӕ хорз уынаффӕтӕ, хъуыдытӕ ӕххӕстгӕнӕг уыдзыстӕм кӕддӕриддӕр. Афтӕ куы архайӕм, уӕд нӕ царды уаг уыдзӕни хуыздӕр, рӕсугъддӕр. Хорз ӕмӕ рӕсугъд Ирыстонмӕ кӕддӕриддӕр бирӕ фӕлтӕртӕ бӕллыдысты. Христофорӕн уыдис ӕртӕ хойы, рухсаг уӕнт, ничи уал сӕ ис ацы рухс дунейы, кӕугӕйӕ арвыстой сӕ бонтӕ, се стыр мӕсыг куы рафӕлдӕхт, уӕд. Баныгӕдтой Христофоры Ногиры йе ’фсымӕр ӕмӕ йӕ чындзы фарсмӕ. Сӕдӕ ӕмӕ сӕдӕ хатты арфӕтӕ Цыбыртӕй, Ахуырбег, дӕуӕн, дӕ зонд ӕмӕ ныфс адӕмӕн стыр хъӕутӕ сты ӕмӕ дӕ раст фӕндагӕй макуы фӕцуд. Христофор бирӕ азты дӕргъы цы ахуыргӕнӕндоны фӕкуыста, уый та, уадз, ӕмӕ ног уӕлахизтӕм цӕуӕд. Нӕ республикӕйы дзыллӕты се ’ппӕты дӕр фӕнды, цӕмӕй университет райрӕза ноджы тынгдӕр, уымӕн ӕмӕ уый стыр хъуыддаг у. Цыбырты-Хетӕгкаты Дзерассӕ, раздӕры ахуыргӕнӕг, пенсиисӕг. «Рӕстдзинад», 1998 азы 30 июль. АХУЫРБЕДЖЫ СЫЗГЪӔРИН КЪУХТӔ Стыр ӕхсызгонӕй бакастӕн газет «Рӕстдзинад»-ы ЦИПУйы ректор, академик Мӕхӕмӕтты Ахуырбеджы очерк, Ирыстоны стыр ахуыргонд, фӕсивӕды утӕппӕт азты йӕ фӕдыл зонды къӕнхӕнтыл бӕрзондмӕ чи хизын кодта, нӕ уыцы куырыхон лӕг Цыбырты Христофорыл. Уӕдӕ, зӕгъын, цы диссаджы стыр лӕгтӕй бавдӕлон стӕм ӕмӕ сӕ куыд хъуамӕ ферох кӕнӕм. Ахуырбеджы сыгъзӕрин къухтӕ йӕ газеткӕсджыты размӕ ӕрлӕууын кодтой цардӕгасӕй, куыддӕриддӕр ӕй зыдтам, ахӕм куырыхон лӕгӕй. Мӕнмӕ афтӕ кӕсы, ӕмӕ Цыбырты Христофоры тыххӕй фыст очерк Ахуырбегӕн цы номырты уыди, уыдон бирӕтӕ кӕй бафснайдтой. Христофор тынг фыдӕбонджын уыд нӕ диссаджы университеты бындур сфидар кӕныныл. Студентты уарзта йӕхи хъӕбултау, фӕндыд ӕй, цӕмӕй Ирыстонӕн суой дӕсны хъомылгӕнджытӕ. Ӕмӕ йӕ нӕ фӕсайдта йӕ зӕрдӕ, йӕ къухӕй цы ахуыргӕнджытӕ рацыд, уыдон нӕ бацауӕрстой сӕхиуыл, цӕмӕй Райгуырӕн Ирыстонӕн суой дӕсны хъомылгӕнджытӕ. Ныллӕг кувын мӕ сӕрӕй Мӕхӕмӕтты Ахуырбегӕн — журналистӕн, ахуыргондӕн, академикӕн, ЦИПУ-йы ректорӕн, Христофоры ном ӕнусон кӕй скодта, уый тыххӕй. Христофоры хорз хъуыддӕгтӕ дарддӕр хӕссын йӕ бон у, ӕмӕ йын арфӕ кӕнӕм. Йӕхӕдӕг дӕр схъомыл кодта хорз фырттӕ, йӕхиау Ирыстоны аккаг хъӕбултӕ сты ӕмӕ амондджынӕй цӕрӕнт, кусӕнт сӕ бӕрнон бынӕтты сабыр арвы бын зӕрдӕрухсӕй. Нӕ чысыл зӕххыл хорз адӕймӕгтӕ цас фылдӕр уа, уыйас не Ъпӕтӕн дӕр нӕ цард рӕвдздӕр хӕсдзӕни. Хъуылаты-Уырымты Зоя, ССР Цӕдисы ӕмӕ Казахстаны адӕмон ахуырады отличник. «Рӕстдзинад», 1998 азы 11 сентябрь. УЫМӔН ДӔР ЛӔГДЗИНАД ХЪӔУЫ ЦИПУ-йы абоны ректор Мӕхӕмӕтты Ахуырбеджы Ирыстоны чи нӕ зоны, райдай фӕсивӕдӕй ӕмӕ фӕуы хистӕр кары адӕмӕй, ахӕмтӕ бирӕ нӕ банымайдзынӕ. Ӕз афтӕ нӕ зӕгъын, ӕмӕ йӕ иууылдӕр комкоммӕ, лӕгӕй-лӕгмӕ зонынц, зӕгъгӕ. О, чи йӕ ныхасӕй зоны, чи та койӕ, йӕ зонды руаджы. Мӕ чысылӕй фӕстӕмӕ кӕсын газет «Рӕстдзинад» ӕмӕиу Ахуырбегӕн уый фӕрстыл цы мидисджын ӕрмӕджытӕ бакастӕн нӕ шахтертыл, зӕхкусджытыл, номдзыд адӕймӕгтыл, уыдон ма абон дӕр мӕ зӕрдыл лӕууынц. Ӕмӕ уыдон се ’ппӕт дӕр хорз, фӕлӕ нӕ уарзон ахуыргонд, нӕ кадджын хъӕуккаг Цыбырты Христофорыл цы очерк ныффыста, уый сӕрмагонд ныхасы аккаг у. Дӕ цӕрӕнбон бирӕ, Ахуырбег, дӕхӕдӕг нырма ӕрыгон уӕвгӕйӕ, цы стыр сгуыхтдзинӕдтӕ равдыстай, уыдон адӕм уынынц ӕмӕ дын арфӕ кӕнӕм. Бирӕ разамонджытӕ афтӕ сты, ӕмӕ сӕ разӕй чи фӕкусы, уыдон кӕд цыфӕнды хорз ӕмӕ кадджын адӕймӕгтӕ вӕййынц, сӕ куыст ӕнтыстджынӕй фӕхӕссынц, уӕддӕр сын сӕ фӕллой равдисын сӕ цӕст нӕ фӕуарзы, сӕхи архайд уӕлоздӕр бынаты сӕвӕрынц. Ӕмӕ та Ахуырбег ацы ран равдыста йӕ диссаджы цӕстуарзондзинад. Уӕвгӕ уымӕн дӕр лӕгдзинад хъӕуы. Ахуырбегӕн ма йӕ разӕй куыстой ноджыдӕр ректортӕ, фӕлӕ уыдоны ӕхсӕн стъалыйау ӕрттывта йӕ зонд, йӕ архайд, йӕ адӕмуарзондзинадӕй, йӕ хуымӕтӕг удыхъӕдӕй Цыбырты Христофор. Ныр зӕгъӕн ис, Христофорӕн йӕ бирӕ фыдыбӕттӕ, студенттыл йӕ хорз зӕрдӕйы аудындзинад рохуаты кӕй нӕ баззадысты. Ирыстоны фӕсивӕдмӕ цы рӕсугъд ахастдзинӕдтӕ дардта, уыдон кӕмдӕр аууоны нал сты, фӕлӕ сыл ЦИПУ-йы абоны ректор, тынг стыр ахуыргонд цӕстуарзонӕй ӕрдзырдта йӕ мидисджын очерк «Христофор»-ы. Христофорӕн, Ахуырбег, бирӕ цыдӕртӕ саразын йӕ къухы нӕ бафтыд, цардхъуагӕй ахицӕн йӕ цардӕй. Ӕзиу Ногиры уӕлмӕрдты Христофоры цыртмӕ бирӕ адӕмты бацӕугӕ федтон. Ӕмӕ уый хуымӕтӕджы нӕу> сӕ зӕрдыл дзы, ӕвӕццӕгӕн, хорздзинӕдтӕ дарынц ӕмӕ йӕ цуры сӕркъулӕй уымӕн ӕрлӕууынц. Стыр бузныг дын ногирӕгты номӕй, Ахуырбег, ӕгайтма Христофоры ном ӕрхъуыды кодтай. Ды дӕхӕдӕг уымӕй ӕнӕфыдӕбонджындӕр нӕ дӕ Хетӕгкаты Къостайы номыл университет ахуырады ӕмӕ хъомылады фарстаты сгуыхддӕр бынатмӕ ракӕныныл. Адӕм алцыдӕр уынынц, алцыдӕр зонынц, фӕкӕсинаг бинонты сывӕллӕттыл дӕр дӕ фарс цӕстуарзонӕй кӕй дарыс, уый дӕр ӕнӕфиппайгӕ не стӕм, уадз ӕмӕ сӕ зонды руаджы нӕ фӕсивӕд размӕ рӕсугъд фӕндӕгтӕм тырной. Ӕз дӕ мӕхӕдӕг зонын раст лӕгӕй,зондджын, куырыхон ахуыргондӕй ӕмӕ дын цӕстуарзонӕй зӕгъын — ӕнусы сӕрты ракӕс, бирӕ рӕсугъд хъуыддӕгтӕ ма дӕ къухы бафтӕд фӕсивӕды хъомыладон фарстаты. Ногъайты Фаризӕт, Ногир. «Рӕстдзинад», 1998 азы 11 сентябрь. ХРИСТОФОРЫ ӔРЦЫДМӔ ДЗӔБӔХӔЙ ФӔЦӔР, АХУЫРБЕГ Дауыраты Дамир йӕ уацау Хъулаты Хъуыбадыйы тыххӕй фӕцис диссаджы цыппаррӕнхъон ӕмдзӕвгӕйӕ: Цас ис рох нӕмттӕ дӕ хъысмӕты, Мӕ чысыл, мӕ къона Ирыстон! Ӕз сын райстон сӕ лӕгдӕртӕй иуы, Чи радзурдзӕн иннӕты тыххӕй та? Уӕлӕнгай ӕркӕсгӕйӕ, ацы рӕнхъыты ахӕм диссагӕй ницы ис. Фӕлӕ-ма лӕмбынӕг ахуыды кӕнӕм сӕ мидисыл, кӕддӕра цас домынц Ирыстоны абоны цӕрджытӕй, цӕмӕй рох нӕмттӕ ма уа нӕ чысыл Ирыстоны! Рох нӕмтты сног кӕнын бирӕты бон нӕу, фӕлӕ, табу Дунескӕнӕгӕн, ис нӕм ахӕм цӕстуарзон ӕмӕ зондджын адӕймӕгтӕ, кӕцытӕ, сӕ зондыл ӕмӕ хъарутыл нӕ ауӕрдгӕйӕ, абоны ӕмӕ фидӕны фӕлтӕртӕн сног кӕнынц хистӕрты уӕззау ӕмӕ фӕзминаг цардвӕндаг. Уыдонӕй фыццаг сӕрӕвӕрӕн уацаутӕ ныффыстой Дауыраты Дамир, Мӕхӕмӕтты Ахуырбег — Мӕхъиты Валодяйы цард ӕмӕ ӕнувыд фӕллойы тыххӕй, Хъесаты Валодя — Ӕлборты Барысби, «Ӕрдхӕрӕны курдиат» ӕмӕ ӕндӕртӕ. Абон та ногӕй стыр цины бафтыдта Мӕхӕмӕтты Ахуырбег йӕ уацау «Христофор»-ӕй («Рӕстдзинад», 126-136 номыртӕ). Цы тынг циндзинад ӕмӕ ӕхсызгон монцтӕ ӕрхаста Ахуырбег йӕ уацауӕй мӕнӕн, ӕмӕ мӕ рӕстӕджы мемӕ чи ахуыр кодта, уыдонӕн се ’ппӕтӕн дӕр, уый истӕмӕй сбарӕн куы уаид, уӕд, ӕвӕццӕгӕн, уыцы тоннӕты нымӕц рауаид 1012 нолимӕ. Христофорыл уацау кӕсгӕйӕ, мӕхи ӕнкъардтон афтӕ, цыма бирӕ, тынг бирӕ рӕстӕг фӕхицӕн дӕн ӕнӕбары мӕ ныййарӕгӕй ӕмӕ йыл мӕнӕ ӕнӕнхъӕлӕджы хӕрхӕмбӕлд фӕдӕн! Ахуырбеджы аккагсалам ныхӕстӕ мӕнӕн тынг зын ссарӕн сты, фӕлӕ йын хуымӕтӕджы зӕххон дзырдтӕй зӕгъын СТЫР БУЗНЫГ ӕмӕ йын ныллӕг мӕ сӕрӕй кувын! Мӕ зӕрдӕ йын зӕгъы Христофоры ӕрцыдмӕ йӕ къахы ӕнгуылдзӕй дӕр ма схъӕрзӕд. Христофор та цы мӕрдты ис, уырдыгӕй йыл цардаудӕн кӕнӕд. Ӕмӕ йыл, ӕвӕццӕгӕн, кӕны хӕрзаудӕн дӕр, ӕндӕр Ахуырбеджы къухы цас диссӕгтӕ бафтыд ӕмӕ ӕфты, уыдон кӕд ӕмӕ кӕцы зӕххон адӕймаг сарӕзта?! Арӕзгӕ та сӕ кодта ӕмӕ кӕны Иры дзыллӕйӕн, Ирыстоны хорздзинадӕн ӕмӕ сӕрвӕлтау. 1950-54 азты фыццаг ахуыргӕнӕгӕй, стӕй разамонӕгӕй зыдтон Христофоры, ӕмбӕлдтӕн ыл. Цыппар азы цыппар мӕйы, цыппар боны не сты! Ӕмӕ Христофорӕй мӕнмӕ абоны онг баззади диссаджы хорз мысинӕгтӕ, куыд Лӕг-адӕймаг, куыд Ахуыргӕнӕг-Хъомылгӕнӕг, куыд Разамонӕг-Раст фӕндагамонӕг. Уыди кӕддӕриддӕр хӕрзифтонг, хорзарӕзт, фӕлӕ тынг хуымӕтӕг уӕлӕдарӕсы. Ирон хуыд хӕлаф-галифе, хӕдон риуыдзыппытимӕ» къепкӕ — уыдон-иу иу хъуымацы хъӕдӕй, йӕ астӕуы фӕтӕн мӕсгуы рон ӕнгом ӕлвастӕй. Йӕ рог цырыхъытӕ афтӕ ӕрттывтой, цӕхӕртӕ калдтой, раст сӕ лӕг йӕхи уыдта, кӕсӕнмӕ кӕсӕгау. Цыдис уӕзбын, фӕлӕ фидар къахдзӕфтӕй. Уыд ӕппынӕдзух цыдӕр арф хъуыдыты уацары, фӕлӕ адӕймаджы рӕзты студент уа, мӕрзӕг уа> ахуыргӕнӕг уа, ӕнӕ салам ратгӕйӕ никуы ацыд. Никуы йӕ федтон ӕрбадгӕ ӕмӕ ахизгӕ сылгоймаг ахуыргӕнджыты разӕй, раст-ма йӕхицӕй бирӕ кӕстӕртӕн дӕр ирон нӕлгоймаджы ӕгъдау лӕвӕрдта. Уыдис ын диссаджы фӕлмӕн мидбылхудт, йӕ цӕстытӕм гӕсгӕ базонӕн уыд> разы дӕ у, ӕви йӕ зӕрдӕмӕ нӕ цӕуы цыдӕр дӕ митӕй, дӕ дзуаппытӕй. Никуы йӕ федтам хъӕрӕй, зыстӕй, тызмӕгӕй дзургӕ нӕ йӕ кусджытимӕ, нӕ йӕ ахуыргӕнджытимӕ. Студенттӕй лекциты ӕгуыстӕй чи бадт, стӕй-иу сусу-бусутыл чи схӕцыд, уыдон йӕ зӕрдӕмӕ нӕ цыдысты. Кӕд-иу ӕй йӕ мӕстджын цӕстӕнгасӕй нӕ бамбӕрстой, уӕд сӕ-иу йӕ уӕзбын, цырпэ уайдзӕфтӕй сӕхимӕ ӕрыхъусын кодта. Йӕ бирӕвӕрсыг куыстӕй уӕлдай ма кӕддӕриддӕр рӕстӕг ардта студентты ӕмбырдмӕ бауайынӕн, фӕскомцӕдисы, профкомы комитеты фарстатӕм байхъусынӕн, чиныгкӕсджыты конференцитӕм бӕстон йӕ цӕст фӕдарынӕн. Уӕлӕуӕзӕй уынаффӕтӕ ӕмӕ схъӕлрихи амынддзинӕдтӕ никуы кодта. Дзырдта тынг цыбыр, фӕлӕ комкоммӕ. Уӕлдай цӕстӕнгас та дардта, физкультурӕйы ӕмӕ спорты дзӕбӕх къахдзӕфтӕ цы фӕсивӕд кодта, уыдонмӕ. Уыдон та фӕндзайӕм азты нӕ институты хъомылгӕнинӕгтӕ уыдысты. I ММ ММ	РЧР Р Стыр ӕнафонтӕм дӕр-иу бадт ӕмӕ каст сӕ тренировкӕтӕм. Цӕстуарзон ӕххуыс кодта студентты хихъӕппӕрисадон къордтӕн, студентты наукон-иртасӕн ӕмӕ сфӕлдыстадон куыстӕн. Ӕнӕмӕнг-иу ссардта цыдӕр разӕнгардгӕнӕн ӕппӕлӕн, сбуц кӕнынӕн дзырдтӕ. О, фӕлӕ къуыхцыты сраст кӕнын та домдта карзӕй. Никуы йӕ ферох, йӕ абоны студенттӕ райсом скъолатӕм ахуыргӕнджытӕй кӕй ацӕудзысты, уый. Практикӕйӕн кӕд бӕлвырд разамонджытӕ уыд тыхджын методисттӕй, уӕддӕриу нӕ фӕлварӕн урокты йӕхӕдӕг дӕр абадт. Абоны хуызӕн мӕ зӕрдыл лӕууы 13-ӕм скъолайы мӕ фыццаг фӕлварӕн урок практикӕйы рӕстӕджы Плиты Харитъоны поэмӕ «Сӕлимӕт»-ӕй. Нӕ практикой уроктӕн разамынд лӕвӕрдтой профессор Туаты Оля ӕмӕ доцент Калоты Георги (рухсаг уӕнт). Урок йӕ тӕмӕны нӕма бацыд, афтӕ дуар сабыр байтом, ӕмӕ уӕздан къахдзӕфтӕй ӕрбахызти Христофор. Йӕ къухы фӕтылдӕй иуы дӕр йӕ бынатӕй сызмӕлын нӕ бауагъта, ӕнӕ уынӕрӕй скъоладзауты фӕстӕ абадт, мидбыл мӕм бахудт, йӕ сӕры банкъуыстӕй мын бамбарын кодта, ома дӕ куыст дарддӕр хӕццӕ кӕн, бӕлвырдӕй дӕ зӕгъинӕгтӕ, чи дӕм хъусы, уыдонмӕ фӕхӕццӕ кӕн. Уыди тынг ӕфсармджын. Уый аххосӕй исчи батыхса, уый бӕсты-иу йӕхӕдӕг йӕхицӕн зындзинӕдтӕ дӕр сарӕзта. Зымӕджы сессийы заман, махӕй фӕлварӕн исгӕйӕ, йӕм фӕсидтысты обкоммӕ. Кӕй нӕма бафарста, уыдонӕн зӕрдӕ бавӕрдта, кӕй нӕм фӕзындзӕн ӕнӕмӕнг. Уалынмӕ нын деканаты секретарь фехъусын кодта: Христофор партион скъолайы йӕ лекци кӕсы ӕмӕ нӕм уым ӕнхъӕлмӕ кӕсы (уыцы скъолайы хӕдзар нӕ институты бакомкоммӕ уыд). Мах рӕвдз базгъордтам. Улӕфты рӕстӕг-иу махимӕ архайдта, йӕ экзамены кой кодта. Лекцитӕ дӕр нӕ уӕгъд кодта. Ӕндӕр адӕймаг студентты абон-райсом кӕнгӕйӕ рарвит-барвит кодтаид. Иу ран дӕр зӕрдӕхудтӕй никӕмӕй баззад. Иу диссаджы миниуӕг ма дзы абон дӕр нӕ зӕрдыл дарӕм. Йӕ цӕсгомыл-иу иу нуар дӕр нӕ фезмӕлыдаид, афтӕмӕйиу ахӕм худӕджы ныхӕстӕ загътаид, ӕмӕ-иу йӕ алыварс чи лӕууыд, уыдон та гуыбындихтӕ кодтой фырхудӕгӕй. 1954 аз. 3 июль. Хетӕгкаты Къостайы номыл Цӕгат Ирыстоны паддзахадон педагогом институт Советом Цӕдисы алы кӕрӕттӕм фӕндараст кодта, цыппар азы кӕй фӕхъомыл кодта, уыцы фӕсивӕды. Рӕствӕндаджы арфӕйы ныхас баргонд уыд Цегойты Уырызмӕгӕн (рухсаг уӕд). Иттӕг хорз чи ахуыр кодта 4 азы дӕргъы». уыдонӕн саккаг кодтой сырх дипломтӕ. Уыцы дипломтӕ райсынмӕ схизын хъуыд сценӕмӕ, ӕмӕ сӕ лӕвӕрдта дзӕнӕты бадинаг нӕ уарзон Христофор. Алкӕмӕн дӕр цыдӕр диссаджы ныхӕстӕ, фӕдзӕхстытӕ кодта. Сценӕмӕ куы схызтӕн, уӕд мын мидбылхудгӕ мӕ къух райста. Ӕваст йӕ цӕсгомы хуыз аивта, тарӕрфыгӕй мӕм лӕмбынӕг ныккаст ӕмӕ йӕ нӕ дыууӕ йедтӕмӕ куыд ничи фехъуса, афтӕмӕй мӕ бафарста: «Дӕ дзыккутӕ акъуырдтай?» Нӕ, зӕгъгӕ, йын мӕ сӕры тылдӕй бамбарын кодтон (дӕлӕмӕ уагъд кӕй нӕ уыдысты мӕ дзыккутӕ, ӕвӕццӕгӕн, ӕм уымӕн къуырд фӕкастысты) стӕй, залмӕ куыд хъуысой, ахӕм арфӕтимӕ мӕм мӕ диплом радта. Цас бирӕ мысинӕгтӕ баст сты ацы хуымӕтӕджы, фӕлӕ диссаджы ЛӔГИМӔ! Афтӕ мӕм кӕсы, цыма Ахуырбеджы руаджы дыккаг хатт райгуырди Христофор. Октябры революцийы хӕдфӕстӕ, нӕ бӕстӕ ӕцӕг мӕгуыр ӕмӕ гӕвзыкк куы уыд, уӕд Максим Горькийы фӕндмӕ гӕсгӕ уагъд цыд иу сери «Жизнь замечательных людей». Чингуытӕ арӕзтой, йӕ бӕстӕйӕн стыр хӕрзты чи бацыд, уыцы композиторты, нывгӕнджыты, ахуыргӕндты тыххӕй. Абон махӕн, Ирыстонӕн, ӕнӕмӕнг уадзын хъӕуы нӕхи сери «Дӕ разагъды лӕгтӕ, Ирыстон», зӕгъгӕ. Сӕрӕвӕрӕн уал нӕм ис Дамир, Ахуырбег ӕмӕ Валодяйы руаджы. Бирӕ нал ис хистӕр фӕлтӕрӕй. Фӕтагъд хъӕуы, цӕмӕй нӕм рох нӕмттӕ ма баззайа. Цард ӕнусон нӕу. Нӕ абоны, сомбоны фӕлтӕртӕ сӕ ӕрдхӕрӕны фӕзминаг хистӕрты цардвӕндаг куы нӕ зоной, уӕд уый уыдзӕн стыр рӕдыд. Дамиры фарстӕй фӕуд кӕнын мӕ ныхас: «Чи радзурдзӕн иннӕты тыххӕй?» Радзурыны аккаг чи у, ахӕмтӕ та нӕм, Хуыцауы фӕрцы, бирӕ уыдис ӕмӕ ис. Ӕмӕ уыдон нӕмттӕ рӕсугъдӕй хӕссын махӕн у нӕ иумӕйаг хӕс. Лианты Розӕ, Суададжы скъолайы ахуыргӕнӕг. «Стыр ныхас», 1998, октябрь, № 16. ФӔСМОН МА ФӔКӔН Ацы зын царды цӕстуарзон адӕймаджы кой куы ӕрыхъусӕм, уӕд нын цыдӕр циндзинад радты, уӕдӕ ма не ’хсӕн ис уӕздан, зондджын, йӕ уды хорздзинад адӕмӕн чи нӕ хӕлӕг кӕны, ахӕмтӕ, зӕгьгӕ. Мӕнӕн дӕр тынг ӕхсызгон у, стыр ахуыргонд ӕмӕ ӕцӕг ирон ӕпэдауджын лӕгыл кӕй нымайӕм, уыцы Мӕхӕмӕтты Ахуырбеджы кой. Ӕхсызгонӕй йын фехъусын йӕ раныхӕстӕм нӕ бынӕттон телеуынынады, йӕ мидисджын очерктӕ, статьятӕ йын бакӕсын зӕрдиагӕй. Ирыстоны номдзыд ахуыргонд, ЦИПУ-йы йӕхицӕй раздӕр ректорӕй чи куыста, уый — Цыбырты Христофоры тыххӕй цы хъуыдытӕ ныффыста нӕ уарзон газет «Рӕстдзинад»-ы, уыдон тынг раст сты. Стырбузныг, Ахуырбег, дӕ цӕстуарзондзинадӕй. Ӕз дӕм цалдӕр хатты хъуыддаджы тыххӕй сӕмбӕлдтӕн ӕмӕ дӕ тынг разыйӕ баззадтӕн, рахатыдтон дын дӕ адӕймагдзинад. Христофор мӕнӕн дӕр ахуыргӕнӕг уыди. Тынг домаг уыд, фӕлӕ дӕу хуызӕн — цӕстуарзон. Иуахӕмы цалдӕр студентӕй рӕстӕмбис бӕрӕггӕнӕнтӕ райстам ӕмӕ сӕ цалынмӕ сраст кодтам, уӕдмӕ нӕ нӕ ныууагьта, стипенди уын уа, зӕгьгӕ. Нӕ курсы студенттӕ фыццагдӕр институты кӕрты бӕлӕстӕ сагътам. Уый нӕм бабӕрӕг кӕнынмӕ ӕрбацыди, куыд кусынц, зӕгъгӕ. Фылдӕр чызджытӕ уыдыстӕм. Йӕ зӕрдӕмӕ фӕцыди нӕ куыст, мидбылты бахудт, стӕй нывнӕлдта йӕ дзыпмӕ, систа ӕхца, балӕвӕрдта йӕ лӕппутӕй иумӕ ӕмӕ загъта: «Тагъд адджинӕгтӕ алхӕн, ацы хорз куыст чи бакодта, уыдонӕн». Нӕ хорз ахуыргӕнӕджы нӕ рох кӕнӕм, нӕ зӕрдыл ӕй дарӕм ӕмӕ дардзыстӕм. Ӕвӕццӕгӕн, Ахуырбег, дӕу дӕр афтӕ дардзысты сӕ зӕрдыл де студенттӕ. Ӕнӕнизӕй дӕ дзӕбӕх бинонтимӕ бирӕ азты фӕцӕр. Мӕн тынг фӕнды, ныртӕккӕ нӕ уӕлдӕр скъолаты Цыбырты Тадиозы фырт Христофоры хуызӕн ахуыргӕнджытӕ ӕмӕ хъомылгӕнджытӕ фылдӕр цӕмӕй уа. Ахӕмты зондӕй нӕ фӕсивӕд уӕлдӕр къӕпхӕнтӕм хиздзысты, зынтӕн сӕттын нӕ комдзысты, нӕ чысыл, фӕлӕ тыхджын ӕмӕ кадджын Ирыстонӕн рӕсугъддӕр лӕггад кӕндзысты. Ирыстонӕн кад ӕмӕ цыт чи кӕны, ахӕмтӕ нӕм цас фылдӕр уа, уыйас нӕ цард амондджындӕр уыдзӕн. Уымӕ тырнын хъӕуы алы ӕмбаргӕ адӕймаджы дӕр. Гӕбуаты Заремӕ, Бирӕгъзӕнг. «Рӕстдзинад», 1998 азы 13 ноябрь. ЙӔ НОМ ИС МӔН ӔМӔ МЕ МБӔЛТТЫ ЗӔРДӔТЫ Ӕз хорз зыдтон Цыбырты Тадиозы фырт Христофоры. Бирӕ рӕстӕг мӕ хъысмӕт уый номимӕ баст уыд. Кӕддӕр уыдтӕн йе студент. Ахуыры азты ӕмбарын райдыдтон, куыд диссаджы адӕймаг уыдис, уый. Кусын чи уарзта, уыдонмӕ уӕлдай хъарм цӕстӕнгас дардта. Ӕппӕлыны хуызы ма фӕуӕд, фӕлӕ мӕ хъару цы карста, уымӕй тынг архайдтон. Ахуыры дӕр ӕмӕ ӕхсӕнадон куысты дӕр. Уымӕ гӕсгӕ мын бирӕ хорздзинӕдтӕ арӕзта. Никуы фӕфӕсмон кодтон, педагогом институтмӕ кӕй бацыдтӕн, ууыл. Христофоры хуызӕн адӕймаг разамынд кӕмӕн лӕвӕрдта, уыцы уӕлдӕр скъолайы ахуыр кӕнын кады хъуыддаг уыд. Каст куы фӕдӕн, уӕд мӕ кусынмӕ райста мӕ уарзон институтмӕ. Ам ссыдтӕн ассистентӕй физикон хъомылады факультеты деканы бынатмӕ. Цӕвиттон, цард мын ахӕм фадат радта, ӕмӕ мӕ уарзон хистӕры федтон студент уӕвгӕйӕ дӕр, ассистенты бынаты кусгӕйӕ дӕр, стӕй доцент ӕмӕ декан куы уыдтӕн, уӕддӕр. Ӕмӕ дзы кӕддӕриддӕр зонд истон. Абон дӕр ма йын йӕ куысты миниуджытӕй, адӕмимӕ куыд дзырдта ӕмӕ арӕхсыд, уыдӕттӕй бирӕтӕ хъуыды кӕнын. Мӕхӕмӕтты Ахуырбег сыл йӕ очерк «Христофор»-ы тынг лӕмбынӕг фӕдзырдта, фӕлӕ мӕ иу хъуыддаг бафиппайын фӕнды. Христофор уыдис сыгъдӕг, раст, дардмӕ уынаг разамонӕг. Студенттӕн та — сӕ фыды хуызӕн, тынг сыл аудыдта. Кӕд ӕдде бакӕсгӕйӕ тызмӕггомау зындис, уӕддӕр йӕхицӕй фӕлмӕндӕр зӕрдӕ бирӕ нӕлгоймагӕн нӕ уыд. Бирӕ студентты зыдта номӕй-номмӕ ӕмӕ цыма се ’мсӕр уыд> семӕ афтӕ дардта йӕхи. Бахъуаджы сахат-иу сӕм йӕ къух бадардта. Уӕдӕ педагогон институты бындурыл университет арӕзт куы цыдис, уӕд цы ӕхсар равдыста, уый та у сӕрмагонд ныхасы аккаг. Иттӕг стыр ӕргом здӕхта хъомыладон куыстмӕ. Христофоры зонд ӕмӕ хъӕппӕрисӕй махмӕ арӕзт ӕрцыдысты ирон, уырыссаг, сомихаг, гуырдзиаг кӕфтыты ансамблтӕ, оркестр. Уым архайдтой студенттӕ дӕр ӕмӕ ахуыргӕнджытӕ дӕр. Христофоры ном цӕрдзӕни ӕнустӕм. Цӕгат Ирыстоны Хетӕгкаты Къостайы номыл паддзахадон университет зындгонд у кан д Ирыстоны ӕмӕ Уӕрӕсейы нӕ, фӕлӕ ӕгасдунейы бирӕбӕстӕты дӕр. Уый йӕ кусджыты ӕмӕстудентты ӕрмӕст абоны фӕлтӕры ӕнтыстдзинӕдты бӕрӕггӕнӕн нӕу> фӕлӕ раздӕры бирӕ фӕлтӕрты хъӕддых фӕллойы ӕвдисӕн дӕр. Раздӕры фӕлтӕрты тыххӕй куы фӕдзурӕм, уӕд нӕ зӕрдыл ӕрлӕууынц бирӕ рухс нӕмттӕ. Ӕвӕццӕгӕн, сӕ фыццӕгтӕй иу вӕййы Цыбырты Христофор. Ӕмӕ абоны ректор Мӕхӕмӕтты Ахуырбег ууыл уацау кӕй ныффыста, уый тыххӕй у стыр арфӕты аккаг. Ахуырбег Христофоры рухс сурӕт аивӕй ӕвдисы, ӕмӕ йӕхӕдӕг амондджын куыд уа, уый мӕ фӕнды зӕрдиагӕй. Фӕлтӕр фӕлтӕры куы нымайа, уӕд уый стыр ахъаз у фидӕны цардӕн фидар бындур аразынӕн.