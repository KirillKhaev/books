Цалдӕр азы размӕ мӕм редакцимӕ ӕрбацыд иу лӕппулӕг. Йӕхи рахуыдта Бердиатӕй, Таймураз - йӕ ном. Цӕмӕ ӕрбацыдтӕ, зӕгъгӕ, йӕ куы бафарстон, уӕд мӕм ӕнӕдзургӕйӕ ӕрбадаргъ кодта цавӕрдӕр тыхтон. Ӕз ӕй райхӕлдтон, ӕмӕ дзы разынд дыууӕ бӕзджын тетрады. Рӕстӕгӕй сбур сты, иуӕй-иурӕтты кърандасӕй фыстытӕ зынгӕ дӕр нал кодтой. - Уыдон мӕ фыд Валодяйы хӕстон боныгтӕ сты, загъта Таймураз. - Раст 1940 азӕй 1946 азмӕ ӕфсады фӕцис, ӕмӕуӕдыккон фыстытӕ сты. Бердиаты Валодя (Владимир) быдырыдӕргъӕвсаг уыдис. Ахуыр фӕуыны фӕстӕ акуыста Змейкӕйы авдазон скъолайы ахуыргӕнӕгӕй. 1940 азы ацыд ӕфсадмӕ. Бердиаты Валодяйы хӕстон фӕндӕгтӕ, йӕ боныгмӕ гӕсгӕ, сты даргъ, зын ӕмӕ бирӕ. Йӕ боныджы фӕстаг рӕнхъыты уый фыста: «Ӕдӕппӕт мӕ къухӕй уагъд ӕрцыд 7000 минӕйы (хӕсты минометчик уыд - М.Х.), сӕ уӕз уыд 105 тоннӕйы. Рӕстӕмбис нымадӕй ӕппӕт фронт ты фистӕгӕй ацыдтӕн 35000 километры». Хӕстӕн йӕ райдайӕнӕй йӕ кӕронмӕ ацӕугӕйӕ, Валодя федта Ираны хурсыгъд зӕххытӕ, Тебризы сӕнӕфсирдӕттӕ, хӕцыд Квантуны ӕфсадимӕ, лӕгӕрста Маньчжурийы тар хъӕдтӕ ӕмӕ цъымараты, федта Харбин, Мукден, зындгонд ПортАртуры фидӕрттӕ. Архайдта Курск, Донецк, Харьков ӕмӕ советон бирӕ ӕндӕр горӕттӕ ӕмӕ хъӕутӕ суӕгъд кӕныныл хӕстыты. Ӕппӕт уыцы хабӕрттӕ биноныг фыст ӕрцыдысты йӕ хӕстон боныгты. Уыцы документален ӕрмӕджытӕ мах бацӕттӕ кодтам хицӕн чиныгӕй сӕ рауадзынмӕ. Чиныгкӕсӕджы тӕрхонмӕ хӕссӕм Бердиаты Валодяйы хӕстон боныг ӕмӕ хӕстыфӕстӕйы алы азты йӕ ӕндӕр уацхъуыдтӕ ӕмӕ ӕрмӕджытӕ. Малиты Хасан, Газет «Рӕстдзинад»-ы бӕрнон редактор ХӔСТОНЫ БОНЫГ 1941 аз. 4 август. Райсомӕй раджы полкъ сыстад йӕ бынатӕй ӕмӕ араст скӕсӕнырдӕм. Ныууагътам, ныр мӕй ӕмӕ ӕрдӕг цы хӕстон бынӕтты бадтыстӕм, уыдон. Тынг ӕвзӕр ран уыд, тӕвд хӕццӕ кодта 60 градусы онг. Дымгӕйы уддзӕф никӕцӕй кодта. Зын уыд тӕвд акъоппы бадын. Фӕлӕ мах зынтӕй нӕ тарстыстӕм... Ныр мӕнӕ стӕм фӕндагыл. Цӕуӕм кӕмттӕ ӕмӕ хӕхты сӕрты. Рыг уӕрджытӕм хӕццӕ кӕны. Ӕваст уырдгуытӕ ӕмӕ хӕрдтӕ тынг фӕллайын кӕнынц бӕхты. Нӕ сӕрмӕ ӕнгом мигъау бады уӕззау рыг. Нал зынынц адӕм, сармадзантӕ ӕмӕ бӕхтӕ рыгӕй. 1941 аз. 9 август. Абон ӕрбахӕццӕ стӕм Фӕскавказы рӕсугьддӕр хох Волчий зубы тарфмӕ. Фыццаг хатт ӕрбынат кодта нӕ полкъ ахӕм рӕсугъд ран. Хохы бӕрзӕнд хӕццӕ кӕны 2000 метрмӕ. Йӕ рӕбыны рӕсугъд тымбыл фӕзы астӕуты сыр-сыргӕнгӕ згьордта цӕссыджы хуызӕн сыгъдӕг хӕххон дон. Йӕ былгӕрӕтты фӕйлауӕнтӕ кӕны астӕумӕ кӕрдӕг. Фырзадӕй дӕлӕмӕ ластой сӕнӕфсиртӕ, хохӕн йӕ тӕккӕ сӕр зайы тар хъӕды къох. Волчий зуб (Бирӕгьы ссыр), зӕгъгӕ, афтӕ хонынц ацы хох, ӕмӕ йыл тынг раст ном сӕвӕрдтой. Йӕ хуыз афтӕ у, бирӕгъы ссыры хуызӕн фӕцӕйцыд хӕрдмӕ. Изӕрыгон хъӕды кӕрӕттӕм сӕхи райсынц хизынмӕ нард сычъиты къордтӕ. Боныгон та фӕстӕмӕ сӕхи хъӕды амбӕхсынц. Хохы фӕрстыл арӕх фенӕн уыд алыхуызон кӕлмытӕ.Уыдысты бирӕ. Райсомӕй изӕрмӕ хохы сӕр нӕ цух кодта хӕххон цӕргӕстӕй. Уыдон разил-базил кодтой кӕлмытӕ агурӕг. Нӕ алыварс, цӕст кӕдӕм ахсы, уым зынынц хӕхтӕ ӕмӕ хӕхтӕ, бӕгьнӕг къӕй хӕхтӕ. 1941 аз. 17 август. Мах иу къордӕй сфӕнд кодтам ныллӕгдӕр хохы сӕрмӕ схизын. Нӕ хӕсгонд акъоппытӕ къахт фӕуыныл батагъд кодтам ӕмӕ, иучысыл аулӕфгӕйӕ, араст стӕм. Хохы сӕрмӕ куыд хӕстӕг кодтам, афтӕ нын улӕфын дӕр зынӕй-зындӕр кодта. Фӕлӕ фӕстӕмӕ раздӕхын нӕ сӕрмӕ нал ӕрхастам, ӕмӕ, кӕрӕдзийӕн ӕххуыс кӕнгӕйӕ, схӕццӕ стӕм хохы сӕрмӕ. Ардыгӕй диссаджы рӕсугъд зынынц алыварсы хӕхтӕ. Рӕгьтӕ кӕрӕдзийы ивгӕ цӕуынц дардмӕ, ӕмӕ афтӕ зындис, цыма сын кӕрон нӕй. Ныгуылӕнӕрдыгӕй дардӕй цӕхӕр калынц ӕнусон цъититӕ. Ӕрдзы рӕсугьддзинадӕй адӕймаджы зӕрдӕ рухс кодта. Иууылдӕр тынг разы уыдыстӕм нӕ балцӕй. Хохы сӕр ссардтам диссаджы цад. Нӕ дойны дзы суагьтам, кӕд йӕ сӕр цъӕх хъуынайӕ ӕмбӕрзт уыд, уӕддӕр. 1941 аз. 19 август. Изӕры фондз сахатыл полкъ сыстын кодтой фӕдисӕй. Цыбыр рӕстӕгмӕ нӕхи арӕвдз кодтам, фӕндаггон ӕфснайд акодтам сармадзантӕ, минометтӕ, ӕндӕр мулк. Араст стӕм Ираны арӕнтӕм. Боныгон цӕуӕн нӕ уыд, ӕмӕ кодтам улӕфгӕ, ӕхсӕв та - цӕугӕ ӕмӕ афтӕмӕй бахӕццӕ стӕм Ираны паддзахадон арӕнтӕм. 1941 аз.21 август. Хӕцӕн бынат ӕрцахстам тӕккӕ арӕныл. Нӕ хотыхтӕ ӕрцарӕзтам Иранырдӕм. Ныр цалдӕр мӕйы цӕуынц карз хӕстытӕ фашистон Германы ныхмӕ. Немыцаг ӕфсӕдтӕн сӕ зӕрды уыд Бакуйы нефтмӕ Ираны сӕрты ныббырсын, фӕлӕ советон хицауад афоныл бамбӕрста уыцы фӕнд, ӕмӕ мадзӕлттӕ арӕзт ӕрцыд, цӕмӕй знагӕн йӕ бон ма бауа Ираныл Кавказмӕ ныббырсын. 1941 аз. 25 август. Райсомӕй фондз сахатыл Араксы доны был станцӕ Джульфамӕ хӕстӕг нӕ полкъӕн политруктӕ фехъусын кодтой, дзырд кӕй ис арӕныл бахизыны ӕмӕ Ираны зӕхх фашисттӕй асыгьдӕг кӕныны тыххӕй. Арӕны хахх цӕуы Араксы доныл, ӕмӕ мах хизын хъуыдис уыцы доныл. Стыр дон нӕу Аракс, фӕлӕ йӕ сӕрдыгон суадӕттӕ стыр кӕнынц Аракс дӕр августы мӕй гуылфӕй цыд. Мах балӕгӕрстам доны. Сармадзантӕ доны бын фесты, аныгъуылдысты раннӕй-рӕтты бӕхтӕ дӕр. Сӕ мукъутӕ хӕрдмӕ бӕрзонд систой, сӕ фындзыхуынчъытӕ дзӕвгар фӕуӕрӕхдӕр сты, афтӕмӕй раластой сармадзантӕ доны иннӕ былгӕронмӕ. Доны фале фестӕм иууылдӕр. Нӕ цырыхъхъытӕй дон фӕйнӕрдӕм пырхгӕнгӕ цыдыстӕм размӕ. Ауылты бацӕуӕн ӕнхъӕл нын нӕ уыдис знаг ӕмӕ нӕ ныхмӕ лӕууын йӕ бон нӕ бацис. Цыбыр рӕстӕгмӕ не'фсӕддон хай иууылдӕр Араксы фале фӕцис ӕмӕ хӕстӕввонг ӕрлӕууыд. Ираны ӕфсӕддон хицауад абон рарвыста дыууӕ хӕдтӕхӕджы, фӕлӕ уыдон ницы суынӕр кодтой, афтӕмӕй фӕстӕмӕ атахтысты. Ацы бон ма размӕ ацыдыстӕм дӕс километры ӕмӕ ӕрлӕууыдыстӕм нӕ фӕллад суадзынмӕ. 1941 аз. 26 август. Полчъы хӕцӕнгӕрзтӕ уӕргътӕй ӕвӕрд ӕрцыдысты хайуантыл. Цӕуын хъуыд нарӕг фӕндӕгтыл. Уыдысты ӕвзӕр, ӕвадат. Уаргъджын бӕхтӕн тынг зын цӕуӕн уыд. Бӕхтӕй чи тулгӕ кодта, чи цӕуын нал фӕрӕзта. Мӕнӕн мӕ бӕх, хуыйны Решеткӕ, цӕуы мӕ фӕстӕ. Иу ран къулӕй рахауд кӕйдӕр бӕх, уырдӕм фӕдисы азгъордтон, мӕхи бӕхы рохтӕ ме 'мбалы къухы фӕсадзгӕйӕ. Цалынмӕ уыцы бӕхимӕ архайдтон, уӕдмӕ Решеткӕ дзӕвгар размӕ ацыд. Нӕма йӕм бахӕццӕ дӕн, афтӕ иу нарӕг бауайӕны йӕ къӕхтӕ фӕбырыдысты ӕмӕ цалдӕр сӕрбихъуыройы акодта. Мӕ зӕрдӕ ныссӕххӕтт ласта, аирвӕзын ӕнхъӕл ын нал уыдтӕн, фӕлӕ аирвӕзт, ницы йын уыд. Сихормӕ дзӕвгар ӕрбацыдыстӕм Ираны зӕххыл. Фӕстейы аззадысты иу къорд хъӕуы. Хъӕуты цӕрджытӕн сӕ хъӕздгуытӕ фӕлыгъдысты, иннӕтӕ дӕр фыртӕссӕй сӕхи бамбӕхстой. Раздӕр сӕ, ӕвӕццӕгӕн, тӕрсын кодтой Сырх Ӕфсадӕй, ӕмӕ ныр кӕд сӕхи цӕстӕй федтой, мах сабырцӕрӕг адӕмы кӕй нӕ хъыгдарӕм, уый, уӕддӕр сӕ тас нал цыдис. Сабыргай ныл фӕцалх сты ӕмӕ нын хӕринаг хӕссын дӕр ма райдыдтой. Сӕ хӕринаг - тӕнӕг лауызтӕ, мӕнӕуы ссадӕй конд, ӕмӕ дон. Диссаджы фых кӕнынц Ираны адӕм сӕ лауызтӕ. Алы хӕдзары дӕр ис тымбыл гарнайы хуызӕн пец, бынӕй дзы арт акӕнынц, стӕй йын уӕд йӕ къултыл авгӕй тӕнӕгдӕр газеты хуызӕн хыссӕйы гӕбӕзтӕ тъӕппытӕ кӕнынц. Цыбыр рӕстӕгмӕ хӕрзфыхӕй рахауынц, сты тынг хӕрзад. Иу ныллӕггомау хохы сӕр нӕ фӕллад сугьтам ӕмӕ фӕссихор ӕртӕ сахатыл араст стӕм дарддӕр. Фӕндаг цыдис хӕхты сӕрты. Ранӕй-рӕтты ахӕм тӕссаг бацӕуӕнтӕ уыд, ӕмӕ лӕджы зӕрдӕ уазал кодта. Изӕрмӕ схӕццӕ стӕм иу стыр хохы сӕрмӕ. Ам ныл талынг кӕнын райдыдта. Тынг зынтӕй ис цӕуӕн ацы хохаг фӕндӕгтыл ӕхсӕвы талынджы. Лӕг кӕнӕ уаргьхӕссӕг бӕх чысыл фӕцудыдта, зӕгьгӕ, уӕд дӕ балгьитӕг - афтӕ, сӕрсӕфӕны смидӕг уыдзӕн. Гӕнӕн нал ис, ӕмӕ ам хохы сӕр, 3400 метры бӕрзӕндыл, бахсӕвиуат кодтам. Цӕгатырдыгӕй кодта тынг уазал дымгӕ. Цинелты нӕхи батытътам, уӕддӕр нӕ уазал нал цӕуы. Адӕмӕй, бӕхӕй иууылдӕр зыр-зыр кӕнӕм. Куыдфӕндыйӕ дӕр хъӕуы баулӕфын, цӕмӕй райсом дарддӕр рогдӕрӕй кӕнӕм нӕ цыды кой. 7947 аз. 27 август. Боны цъӕхтыл сыстадыстӕм. Ӕхсӕвы бӕхтӕн сӕ сӕргътӕ нӕ сметам ӕмӕ сыл уӕргьтӕ уайтагъд сӕвӕрдтам. Ӕз дӕр ногӕй авӕрдтон мӕ бӕхыл уӕззау минометы хӕтӕл ӕмӕ казенник. Бӕхӕн уазалӕй йӕ хъуын арц бадтис. Араст стӕм хуссар-скӕсӕнырдӕм. Фӕндаг уыд хорз, фӕлӕ нӕ фӕллад ӕппындӕр не ссыд уыцы ӕхсӕвы уазалӕй, стӕй ма уымӕй я уӕлдай уыдыстӕм ӕххормаг дӕр, ӕмӕ афтӕмӕй та цыфӕнды хорз фӕндагыл дӕр зын цӕуӕн у. Фӕндаджы алыварс уыдис стыр тъӕпӕнтӕ, уым хызтысты бирӕ фосы къордтӕ. Райсом ма уыдис, афтӕ ӕрхызтыстӕм хӕхтӕй фӕзмӕ. Нӕ зӕрдӕтӕн чысыл фенцондӕр. Фӕстейы аззадысты бӕрзонд ӕгомыг хӕхтӕ. Фӕстӕмӕ ракӕсгӕйӕ, адӕймагмӕ афтӕ каст, цыма уыдон фӕсмон кодтой, сӕ кӕмттӕ ӕмӕ сӕрсӕфӕнтӕй нӕ сӕрӕгасӕй кӕй рауагътой, ууыл. Цӕуӕм дарддӕр уӕззау цыдӕй. Мӕнӕ ӕрбахӕццӕ стӕм иу хъӕумӕ. Адӕм нӕ куы ауыдтой, уӕд фӕтарстысты ӕмӕ сӕхи ӕмбӕхсынмӕ фесты. Амӕйразмӕ сын сӕ хъӕздгуытӕ бирӕ ардауӕн ныхӕстӕ фӕкодтой Советон Ӕфсады ныхмӕ, ӕмӕ ныр сӕ хъӕуы уынгты ӕваст сырхӕфсӕддонты куы федтой, уӕд удаист фесты. Хъӕу ноджы уыд фӕсвӕд, ӕмӕ сыхаг хъӕуты цӕрджытӕ дӕр ардӕм ӕрбалыгъдысты, кӕд ардӕм не'рбацӕуиккой сырхытӕ, зӕгъгӕ, ӕмӕ сӕм ныр диссагау каст нӕ фӕзынд. Сайд адӕм уайтагъд бамбӕрстой сӕ рӕдыд, Немӕ тынг слымӕн сты. Хастой нын фӕткъуытӕ ӕмӕ ӕндӕр алыхуызон дыргътӕ. Чысыл не стонг суагътам. Хъӕуӕй ахызтыстӕм, цӕуӕм дарддӕр. Ныр цалдӕр боны нӕма ӕрбаластой хӕринаг, ӕфсӕддонтӕ дӕр ӕмӕ бӕхтӕ дӕр сӕххормаг сты. Сихорыл полчъы пъовыр цай сфыхта. Ӕз дзы котелочы дзаг ӕрбахастон. Мӕ хызыны ма разынд сухаритӕ ӕмӕ сӕкӕр. Уыдон цайыл ныккодтон, фӕдзырдтон ме 'мбӕстаг Сидахъты Симонмӕ, ӕмӕ цыппар боны фыццаг хатт тӕвд хӕринаг бахордтам. Чысыл аулӕфыдыстӕм ӕмӕ нӕ цыды кой кодтам дарддӕр. Изӕрмӕ бирӕ нал хъуыд, афтӕ ӕрбахӕццӕ стӕм соса фӕндагмӕ. Ам минометтӕ сӕ цӕлхытыл авӕрдтам, ӕмӕ нӕ фистӕгӕй цӕуын нал хъуыд. Диссаг уый уыдис, ӕмӕ суанг арӕнӕй ардӕм нӕ ныхмӕ иу лӕууӕг нӕ фӕцис. Ныр бӕхтыл сбадтыстӕм ӕмӕ араст стӕм дарддӕр. Соса фӕндаг цыдис горӕт Тебризырдӕм. Ауылты цыдысты бирӕ алыхуызон ӕфсӕддон хӕйттӕ. Фӕндаджы алыварс зындысты ӕнӕкӕрон тыгъд быдыртӕ. Бӕстӕ бахус, доны хуыпп никуы уыд. Раннӕй-рӕтты уыд чысыл къанӕуттӕ, фӕлӕ сӕ дон цӕхджынӕй бануазынмӕ нӕ бӕззыд. ю Бахӕццӕ стӕм иу чысылгомау горӕтмӕ, хуыдтой йӕ Мерн. Горӕты адӕм рацыдысты уынгтӕм. Базар кодтой харбызтӕй, неситӕй, сӕнӕфсиртӕй ӕмӕ ӕндӕр дыргьтӕй. Уӕй кодтой советон ӕхцайыл. Бирӕ дыргь ӕмӕ халсар балхӕдтам ацы бон. Горӕтӕй ахызтыстӕм ӕмӕ уым быдыры ӕхсӕвӕр бахордтам. 1941 аз. 28 август. Абон райсомӕй нырмӕ цӕуӕм ӕнӕрынцойӕ. Изӕрмилтыл бахӕццӕ стӕм Тебризы бынмӕ. 1941 аз. 29 август. Райсомӕй ӕфсӕддонтӕ сӕхи ныссыгьдӕг кодтой, базылдысты сӕ бӕхтӕм. Цӕуӕм горӕты уынгты. Адӕм дзыгуыртӕй лӕууыдысты уынгты. Знаджы ӕфсӕддон зынӕг нӕ уыд. Иу цӕхӕрадоны федтам бирӕ зенитон сармадзантӕ. Куыд дзырдтой, афтӕмӕй адонӕн сӕ бон бацис ӕрмӕстдӕр дыууӕ ӕхсты фӕкӕнын, мах танктӕ куы фӕзындысты, уӕд, ӕмӕ ууыл хӕстон архайдтытӕ ахицӕн сты. Адӕм ӕнцад лӕууыдысты ӕмӕ кастысты сырхӕфсӕддонтӕм. Уынджы цӕугӕйӕ, ӕз сӕмбӕлдтӕн ирон сылгоймагыл. Аныхас кӕнынмӕ мын рӕстӕг нӕ фӕцис. Мах бадтыстӕм бӕхтыл ӕмӕ цыдыстӕм тагъд. Ӕрмӕст сылгоймаг, бӕхы фарсмӕ тагьд-тагъд згъоргӕйӕ, дзырдта, Змейкӕйӕ дӕн, зӕгьгӕ, стӕй йӕ цӕстытӕ доны разылдта ӕмӕ аздӕхт фӕстӕмӕ. Мах горӕтӕн ацыдыстӕм йӕ сӕйраг уынгыл. Уынг уыдис асфальтгонд. Горӕты астӕу адӕм дардтой европӕйаг дарӕс, кӕрӕтты та - пысылмон дарӕс. Сылгоймӕгтӕ цыдысты даргъфадыг сау хӕлӕфты, сӕ цӕсгӕмттӕ ӕмбӕрзт уыдысты чадратӕй. Горӕты астӕуӕй рахизгӕйӕ, мах бахӕццӕ стӕм къазарматӕм. Ам лӕууыдис ирайнаг ӕфсӕддон хай, фӕлӕ дзы иу салдат дӕр нӕ баййӕфтам, иууылдӕр алыгъдысты, сырхытӕ и ӕрбацӕуынц, зӕгъгӕ, куы фехъуыстой, уӕд. Къазарматы уал ӕрфысым кодтам мах дӕр. Арӕзт уыдысты чысыл уатгай. Цыппар уатӕн уыдис иу бацӕуӕн. Алы уаты дӕр уыдис агуыридурӕй амад хуыссӕнуат. Тыд сыл уыдис хъӕмп, ӕмбӕрзт уыдысты хуымӕтӕджы гауызтӕй. Ӕз равзӕрстон иу скъӕт ӕмӕ дзы ӕрбынат кодтон ме 'мбӕлттимӕ. Фӕцис сӕрды фӕстаг мӕй. Ныр ралӕудзӕн фӕззӕг. Чи зоны, цы ӕрхӕсдзӕн махӕн ацы фӕззӕг хорзӕй дӕр ӕмӕ ӕвзӕрӕй дӕр? 1941 аз. 4 сентябрь. Ӕхсӕвы цыппар сахатыл полкъ сыстад ӕмӕ араст горӕт Тебризӕй. Цыдыстӕм соса фӕндагыл. Ӕдзухдӕр цӕуын хъуыд хӕрдмӕ. Тынг бафӕлмӕцыдыстӕм адӕмӕй, бӕхӕй. Бирӕ бӕхтӕ дзы мӕлгӕ дӕр акодта. Бынтон нӕ тыхсын кодта, дон кӕй нӕ уыд, уый. 1941 аз. 6 сентябрь. Ӕппынфӕстаг схӕццӕ стӕм хохы сӕрмӕ. Цы фӕндагыл цыдыстӕм, уый йӕхи айтыгъта хохы иннӕ фарсмӕ уырдыгмӕ комы астӕуты. Хохӕн йӕ фӕрстыл цыд телефоны хъӕдты рӕнхъ. Диссаджы зын бацӕуӕн рӕтты сагъд уыдысты. Уыдон ныссадзынӕн стыр сӕрӕндзинад хъуыд. Комӕн йӕ фӕйнӕ фӕрстӕй уадысты суадӕттӕ. Ранӕй-рӕтты суадӕттыл ӕвӕрд уыдис къада куырӕйттӕ. Фӕйнӕрдыгӕй зындысты хъӕды къохтӕ. 1941 аз. 8 сентябрь. Абон ӕрбахӕццӕ стӕм Араксы доны былмӕ. Ӕрбынат кодтам горӕт Джульфайӕ иу 300 метры дарддӕр. Улӕфынмӕ нӕхи нӕма ӕруагътам, афьӕ сыстад тыхджын уаддымгӕ. Мигъау хаста змис ӕмӕ дзаг кодта цӕстытӕ ӕмӕ хъуыртӕ. Сӕр схъил кӕнын нал уагъта. Ӕнӕ бахӕргӕйӕ, ӕнӕ 'ндӕрӕй арвыстам не'хсӕв. 1941 аз. 10 сентябрь. . Дысон изӕрӕй ӕрбахӕццӕстӕм горӕт Нахичевань! бынмӕ. Ӕхсӕв ам фестӕм ӕмӕ абон райсомӕй ацыдыстӕм горӕты уынгты парады. Нахичевань! адӕм нӕ размӕ рацыдысты, тынг ныл бацин кодтой. Ӕфсӕддонтӕ сӕрыстыр уыдысты советон адӕмӕй. Ӕвӕдза, цас ацыдысты размӕ советон сӕрибар адӕм, Ираны адӕмимӕ абаргӕйӕ. Райсом ма уыд, афтӕмӕй 80-ӕм хӕххон артиллерион полкъ ӕрбахӕццӕ йӕ зӕронд бынатмӕ. Ардыгӕй 4 августы райдыдта нӕ балц. Ираны зӕххыл 25 августӕй 10 сентябрмӕ ацыдыстӕм 300 версты бӕрц. 1941 аз. 11-12 сентябрь. Лӕууӕм нӕ зӕронд бынат Хокы. Ирайнаг ӕнуд змисджын быдырты фӕстӕ нӕм ам дзӕнӕты хуызӕн каст. Цӕссыджы хуызӕн уазал цъайы донӕй нал ӕфсӕстыстӕм нуазынӕй. Хъӕлдзӕг уыд нӕ цард. Ардыгон лӕппутӕ уыд немӕ, ӕмӕ-иу уыдонмӕ арӕх цыдысты сӕхицӕй сӕ мадӕлтӕ, сӕ хотӕ ӕмӕ ӕндӕртӕ. Фӕлӕ сабыр кӕм уыдаид ӕфсӕддоны зӕрдӕ. Ныр цалдӕр мӕйы дӕргъы мӕлӕтдзаг тох кӕны нӕ бӕстӕ фыдызнаджы ныхмӕ, ӕмӕ адӕймаджы хъуыдытӕ иууылдӕр уыдысты уым. 1941 аз. 13 сентябрь. Ӕрбацыдыстӕм станцӕ Шахтахтымӕ ӕмӕ ам фӕлӕууыдыстӕм иу суткӕ, вагӕтты сбадынмӕ ӕнхъӕлмӕ кӕсгӕйӕ. 1941 аз. 14 сентябрь. Абон сӕвӕрдтам нӕ мулк вагӕтты ӕмӕ фӕссихор цыппар сахатыл араст стӕм Шахтахтыйӕ. Поезд тагьд цыд размӕ, фӕсте аззадысты гӕмӕхсӕр хӕхтӕ ӕмӕ ӕгомыг хус быдыртӕ. Станцӕйы-иу куы ӕрлӕууыдысьӕм, уӕд-иу адӕм салам лӕвӕрдтой сырхӕфсӕддонтӕн Арараты дӕлвӕзы фӕзындысты ӕндӕрхуызон ӕрдзон нывтӕ. Ам тынг арӕх сты сӕнӕфсир ӕмӕ бирӕ алыхуызон дыргътӕ. Рӕсугьд сомихаг саудзыкку чызджытӕ вагӕттӕм калдтой сӕнӕфсиртӕ, фӕткъуытӕ ӕмӕ ӕндӕр дыргътӕ. Нӕ фӕстӕ-иу бирӕ фӕкастысты, къухӕй нын фӕндараст амонгӕйӕ. 1941 аз. 18 сентябрь. Цалдӕр боны фӕндагыл фӕцӕуыны фӕстӕ абон ӕрбахӕццӕ стӕм горӕт Сталинмӕ. Ам нӕ полкъ рахызт вагӕттӕй. Чысыл ӕддӕдӕр ацыдыстӕм горӕтӕй ӕмӕ ӕрбынат кодтам хъӕды. 1941 аз. 19-20-21-22 сентябрь. Лӕууыдыстӕм хъӕды. Ӕфсӕддонтӕ сӕ фӕллад хорз суагьтой. 1941 аз. 23 сентябрь. Райсомӕй араст стӕм дарддӕр. Цыдыстӕм у краинаг хъӕутыл. Бирӕ фӕцыдыстӕм хъӕды астӕуты. Ам хъӕдтӕ уыдысты, махмӕ Ирыстоны цавӕр хъӕд ис, уый хуызӕн. Мӕ зӕрдыл мын ӕрлӕууын кодтой мӕ райгуырӕн хъӕу Быдыры Дӕргъӕвс. Ам дӕр раст ахӕм пыхс хъӕдтӕ ис хъӕуы алы фарс дӕр. Цӕстыты раз згьорынц ӕрыгон царды бонты нывтӕ. Гыццыл лӕппуйӕ-иу ме'мбӕлттимӕ уыцы хъӕдмӕ ӕхсӕрдзуан куыд згьордтон. Нырма хӕрзӕрӕджы дӕр ӕзфӕраздӕронӕй гӕппытӕ кодтам къултыл, кӕрогтӕ ӕмбырд кӕнгӕйӕ. Ныр адӕймагмӕ афтӕ кастис, цыма уыцы цардыл бирӕ азтӕ рауад, цыма бынтон ӕндӕр дуджы цӕры адӕймаг. Ӕрдзы рӕсугъддзинад зӕрдӕйы ӕвзӕрын кодта цавӕрдӕр ӕнахъинон ӕнкъарддзнад. 1941 аз. 25 сентябрь. Ныр дыккаг бон цӕуӕм фӕндагыл - Ныгуылӕнырдӕм. Боны 12 сахатыл нӕ сӕрмӕ фӕзындысты знаджы хӕдтӕхджытӕ. Бомбӕтӕ ӕркалдтой, фӕлӕ полкъыл ницы зиан ӕрцыд. 1941 аз. 26 сентябрь. Станцӕ Кочубеевкӕ. Ардӕм хауын райдыдтой немыцаг сармадзанты нӕмгуытӕ. Фӕзындис нӕм зиантӕ. Фӕцӕф мӕ хуыздӕр ӕмбал, ме 'мбӕстаг Сидахъты Симон. Фӕмард сты цалдӕр ӕмбалы. 1941 аз. 26 сентябрь. Нӕ полкъ йӕхи ӕрцӕттӕ кодта хӕстмӕ. Абон фыццаг бон ныккалдтам знагыл нӕ хотыхты цӕхӕр. Райгуырӕн бӕстӕйы сӕраппонд ӕфсӕддонтӕ нӕ ауӕрстой сӕхиуыл. Знаг йӕ сӕрыл бавзӕрста советон хӕцӕнгарзы цӕф. Куыд рабӕрӕг, афтӕмӕй мах батарейӕн йӕ бон бацис 1 бфашистон сармадзаны банцайын кӕнын. Уыдонӕй иу уыд уӕззау сармадзан. Зӕрдӕйӕн чысыл фенцондӕр. 1941 аз. 28 сентябрь. Райсомӕй изӕрмӕ митӕмхӕццӕ сӕлфынӕг фӕкодта. Мах бадтыстӕм нартхоры астӕу. Зӕрдӕ рыстис уыцы хоры тӕригьӕдӕй, фӕлӕ йын цы акодтаиккам. Абон знаг тынг ӕхсы. Сӕр хӕрдмӕ схъил кӕнын нӕ уадзынц сармадзанты нӕмгуытӕ ӕмӕ минӕтӕ. Фӕззыгон къӕвда митӕм хӕццӕ уары, бӕстӕ змӕнтынц знаджы нӕмгуытӕ. Боны ӕнтъыснӕгдзинад зӕрдӕ мӕгуыр кӕны, фӕлӕ ӕфсӕддонтӕ ӕнкъард нӕ кӕнынц. Алы минут дӕр цӕттӕ стӕм хӕстмӕ. 1941 аз. 29 сентябрь. Дысонбонмӕакъоппытӕфӕкъахтам, нӕбынатцыногранмӕ раивтам, уым. Абон боны цъӕхмӕ цӕттӕ уыдыстӕм хӕстмӕ. Райсомӕй иу къорд ӕхсты фӕстӕ знаджы сармадзаны нӕмыг сӕмбӕлд фӕлгӕсӕн пунктыл. Батарейы командир Татаринов ӕмӕ сгарӕг Бадриаты Валодя фӕмард сты. Хӕст тыхджынӕйтыхджындӕр кодта. Сихор нӕма уыд, афтӕ сбӕрӕг, нӕ минометон батарейтӕ ӕрхъулайы бахаудысты, уый. Хъуыдис стыр хъӕбатырдзинад ӕмӕ ныфс уыцы ӕрхъулайӕ раирвӕзынӕн. Лӕгдзинад разынд лейтенант Маренкомӕ. Уый йӕхимӕ райста батарейы командиры хӕстӕ. Мах рӕвдз авӕрдтам минометтӕ бӕхтыл ӕмӕ сӕ рарвыстам разӕй. Нӕхӕдӕг немыцаг пулеметы нӕмгуыты бын ӕнӕзианӕй раирвӕзтыстӕм. 1941 аз. 4 октябрь. Ныр цалдӕр боны цӕуӕм фӕстӕмӕ. Советон зӕххы алы къахдзӕфыл дӕр карз тох кӕнӕм. Абон ӕрбахӕццӕ стӕм иу хъӕумӕ Харьковӕй ныгуылӕнырдӕм.Немыцтынгӕхстойхъӕу.Сабырцӕрӕгадӕм цагъды кодтой. Нӕ бон нӕ бацис хъӕуы знаджы бауромын. Цӕуӕм фӕстӕмӕ. Цъаммар знаг ссӕнды йӕ къӕхты бын ӕнӕкарстӕй баззайӕг мӕнӕуы зад хуымтӕ. Пиллон калынц советон хъӕутӕ ӕмӕ ӕнӕкӕрон хъӕдтӕ. 1941 аз. 6 октябрь. Райсомӕй райдыдта мит уарын, ӕмӕ афтӕ ахаста суанг сихормӕ. Нӕ полчъы ӕфсӕддонтӕ тыхджын ӕхст кодтой знаджы. 1941 аз. 8 октябрь. Ӕхсӕвы цыппар сахатыл раивтам ног бынатмӕ. Райсомӕй изӕрмӕ ӕфсӕддонтӕ фидар кодтой сӕ акъоппытӕ. Знаджы сармадзантӕ нал ӕнцадысты ӕппындӕр. Мах дӕр райдыдтам ӕхсын, бӕстӕ ӕмризӕджы рызт. Фӕссихор минӕтӕ нал уыд. Мӕнӕ ныр акъоппы бадын ӕмӕ фыссын мӕ боныг. Уӕлбыл бӕстӕ фӕздӕджы бын фӕцис. Хӕст бынтон стынг. 1941 аз. 10 октябрь. Уарын чысылгай ӕнцайын байдыдта. Арвӕн йӕ иу фарс расыгъдӕг. Ныууагътам нӕ бынат ӕмӕ фӕстӕмӕ рацыдыстӕм. Ӕрлӕууыдыстӕм иу чысыл хъӕуы. Ӕфсӕддонтӕ иууылдӕр ахӕлиу сты хӕдзӕрттыл. Мӕ дӕс ӕмбалимӕ ӕрфысым кодтам иу зӕронд усмӕ. Ус тынг зӕрдиагӕй цин кодта махыл, йӕ зӕрдыл ӕрлӕууыд йӕ лӕппу. Йӕ цӕстытӕ-иу доны разылдта ӕмӕ та-иу сӕ йӕ кӕлмӕрзӕны кӕронӕй асӕрфта. Йӕ бон цы уыд, уымӕй нӕ тынг суазӕг кодта. 1941 аз. 4 октябрь. Хъӕумӕ ӕхсын райдыдтой знаджы сармадзантӕ. Ме 'мбӕлттӕй дыууӕ фӕмард. Уым сӕ баныгӕдтам. Гӕнӕн нал уыд, ӕмӕ хъӕуӕй ахызтыстӕм, хъӕды ӕрбынат кодтам. 1941 аз. 13 октябрь. Абон рацыдыстӕм хъӕуӕй ӕмӕ ӕрбынат кодтам иу колхозы хордӕтты. Ӕфсӕддонтӕ сӕхи хъӕлдзӕг дардтой, раст цыма хӕст дӕр нӕ цыд, афтӕ зындис, ӕддейӕ бакӕсгӕйӕ. 1941 аз. 16 октябрь. Ныр цалдӕр боны лӕууӕм ам. Мах батарейы ис ирон лӕппутӕ: Черчесты Хъамболат, Гӕбуты Гона, Цӕллагты Андре, Хуытыгты Георги. Иу цалдӕр та цӕфтӕ ӕмӕ мӕрдтӕ фесты. Зын у мӕлын, кӕй зӕгьын ӕй хъӕуы, фӕлӕ, Райгуырӕн бӕстӕ хъахъхъӕнгӕйӕ, хъӕбатыр мард акӕныныл разы уыд нӕ алчи дӕр. Ӕгады царды, знаджы къӕхты бын уӕвыны бӕсты. Сихормӕ ӕввахс нӕм ӕрбаластой минӕтӕ. Ныууагътам нӕ бынат ӕмӕ иу 20 километры ӕддӕдӕр ӕрбынат кодтам. Ардыгӕй райдыдтам знагыл минӕтӕ ӕмӕ сармадзаны нӕмгуытӕ скъӕрын. Знаг бырста размӕ, йӕ зиантӕ ницӕмӕ даргӕйӕ. Мах фидар лӕууыдыстӕм нӕ бынаты, фӕлӕ фӕзындысты немыцаг фистӕг ӕфсӕдтӕ, нӕ алыварс ӕртымбыл сты. Бӕстӕ автоматты къӕр-къӕр ссис, нӕмгуытӕ ихуарӕгау кодтой. Ралӕгӕрстам гитлеронты астӕуӕй. Бирӕ нӕ нал хъуыд раирвӕзынмӕ, афтӕ фӕцӕф ме 'мбал Николай Сидоренко. Нӕмыг сӕмбӕлд йӕ уӕхскыл ӕмӕ йын йӕ бӕхбӕттӕн ныддӕрӕн кодта. Ӕз аздӕхтӕн фӕстӕмӕ иу ӕфсӕддонимӕ Николайӕн феххуыс кӕнынмӕ. Нӕ гуыбыны цармыл ӕм бабырыдыстӕм ӕмӕ тыххӕйты нӕ бон бацис нӕмгуыты бынӕй йӕ раласын. Ацы хӕсты бирӕ тухитӕ бавзӕрста нӕ полкъ. 1941 аз.21 октябрь. Цалдӕр боны фӕстӕмӕ фӕцыдыстӕм. Абон ӕрбахӕццӕ стӕм горӕт Харьковмӕ. Горӕт ӕмызмӕлд кодта, сыгъдысты хӕдзӕрттӕ. Хӕлдтой заводтӕ, аласын къухы цы не 'фтыд, уыдоныл арт ӕндзӕрстой. Адӕм архайдтой, знагӕн цӕмӕй мацы баззайа, ууыл. Скӕсӕнмӕ ӕрвыстой заводтӕ ӕмӕ кусӕнгӕрзтӕ, ӕндӕр мулк. 1941 аз. 24 октябрь. Ӕрлӕууыдыстӕм хъӕу Руссколозовой, зӕгьгӕ, уым. Ам нырма бӕстӕ у сабыр. Мӕнӕн мӕ фысым рауадис тынг зӕрдӕхӕлар адӕймаг. Хӕринаг ӕнӕ мах нӕ хордта. Цы йӕм уыд, уымӕй нӕ ауӕрста ӕфсӕддонты хынцыныл. 1941 аз. 30 октябрь. Ныр ӕхсӕзӕм бон цӕуӕм ӕмӕ цӕуӕм. Уыцы бонты нӕ банцад уарын ӕппындӕр. Мӕнӕ ныр ӕрлӕууыдыстӕм иу хъӕуы - Прилиткӕ, зӕгъгӕ. Ӕхсӕвӕр бахордтам ӕмӕ бахуыссыдыстӕм. Мӕ фысымтӕм разынд диссаджы рӕсугъд чызг. Сауӕрфыг, тымбылдзӕсгом. Диссаг у лӕппуйы зӕрдӕ. Мӕ цӕстытӕ дзы сӕхи ратонын нал куымдтой. Ӕвӕдза, хӕст нӕ уӕвгӕйӕ, уӕд, ӕвӕццӕгӕн, хуыздӕр амондмӕ нӕ бабӕллыдаин. Чызг дӕр, ӕвӕццӕгӕн, ӕмбӕрста, мӕ зӕрдӕмӕ тынг кӕй фӕцыд, 2 Заказ № 67 уый ӕмӕ та-иу мӕм мидбылты бахудт. Афтӕ ӕнӕдзургӕйӕ кӕрӕдзимӕ кастыстӕм. Тынг мӕ фӕндыдис йемӕ исты зӕрдиаг ныхӕстӕ акӕнын, фӕлӕ тарстӕн зӕрдӕйы дуар байтом кӕнынӕй. Ныртӕккӕ ахӕм заман нӕу, ӕмӕ ӕфсӕддон йӕ ӕнкъарӕнтӕ сӕхи бар суадза. Чысыл аулӕфыдыстӕм, ныр цӕуӕм дарддӕр. Хӕрзбон загътам нӕ фысымтӕн, фӕстаг каст ма бакодтон чызджы сау цӕстытӕм ӕмӕ араст дӕн. 1941 аз. 2 ноябрь. Абон у райдзаст бон, хур кӕсы. Хуры тынтӕй фӕллад ӕфсӕддонты зӕрдӕ рухс кӕны. Ахызтыстӕм горӕт Волчанскыл. Нӕ батарей нын дыууӕ дихы фӕкодтой: йӕ иу хай командир Маренкоимӕ ӕндӕр полкъмӕ аивтой. Махӕн командир сси лейтенант Ряхин. 1941 аз. 5 ноябрь. Мах батарей ӕрынцад Ефремовкӕ, зӕгьгӕ, иу хъӕуы. Ӕз иу цалдӕр ӕмбалимӕ ӕрфысым кодтон иу хӕдзары. Цы нӕ фены диссагӕй лӕг ӕфсӕддон фӕндагыл. Ацы хӕдзары цардис зӕронд ус ӕмӕ чындз иу цыппараздзыд сывӕллонимӕ. Бӕрзонд гуыбыргомау ус ӕппынӕдзух кастис тарӕрфыгӕй, йӕ фырналатӕй йӕ ӕрфгуыты ӕлхынцъ ӕппындӕр нӕ хӕлдта. Бӕрӕг уыд, йӕ сӕры магъзы ма зӕронд царды зондахаст фидар кӕй уыд, уый. Йӕ митӕ ӕмӕ йӕ ныхӕстӕй ӕргом кодта, йӕхи йеддӕмӕ кӕй никӕй уарзы, уый. Тынг хъыг ын уыд мах бацыд дӕр. Мидӕмӕ бауадзынмӕ нӕ нӕ хъавыд. Ардыдта чындзы, акӕс сӕм ӕмӕ сӕ фӕстӕмӕ арвит, зӕгъгӕ. Фӕлӕ чындз разындис бынтон ӕндӕр адӕймаг. Ӕвӕццӕгӕн, зӕронд ус рагӕй архайдта чындзы йӕхи хуызӕн скӕныныл. Ӕхсӕнадон цардыуагмӕ знаджы цӕстӕй цӕмӕй кастаид. Фӕлӕ уымӕ арф бахызтысты социалистон дуджы идейӕтӕ, ӕмӕ зӕронд усы катайӕ ницы рауад. Мах мидӕмӕ куы бацыдыстӕм, уӕд нӕм дзургӕ дӕр не скодта. Фестӕм сӕм иу суткӕ, фӕлӕ нӕм уӕддӕр не сдзырдта. Чындз нӕм бацыд, немӕ базонгӕ, фӕдзырдта нын йӕ хабӕрттӕ. Тынг хъаст кодта йе 'фсинӕй, сызмӕлын мӕ нӕ уадзы, зӕгъгӕ. Нӕ фӕлӕууыдтӕн ӕз ӕмӕ зӕронд усимӕ бирӕ фӕныхас кодтон. Ӕмбарын ын кодтон, ахӕм зондахастимӕ мах заман зын цӕрӕн кӕй у, уый. Дӕу лӕппу дӕр, зӕгьын, афонмӕ мах хуызӕн искӕй хӕдзары уӕззау хӕсты фӕстӕ уадзы йӕ фӕллад, ӕмӕ йӕм кӕд хӕдзары хицау ахӕм цӕстӕй кӕсы, уӕд ӕм, цымӕ, цы зӕрдӕ ис? Афтӕ ӕмӕ бирӕ ӕндӕр ныхӕстӕ фӕкодтон зӕронд усӕн. Фӕлӕ ницы рауад мӕ хъомыладон куыстӕй. Ӕвӕдза, уӕдӕ цӕй бирӕ ма хъӕуы кусын коммунистом партийы, уыцы рагон зианхӕссӕг зондахаст цӕмӕй фесӕфа, уый тыххӕй. 1941 аз. 8 ноябрь. Знон Октябры бӕрӕгбоны цытджын бон Мӕскуыйы Сырх фӕзы уыдис парад. Ам раныхас кодта И.В.Сталин. Уыцы ныхас ӕфсӕддонты зӕрдӕты бауагьта стыр ныфс. Ӕмбисбон уыд, афтӕ та мӕ зӕрдыл уыцы зӕронд ус ӕрбалӕууыд, райдыдтон та йемӕ ныхас кӕнын, фӕлӕ уый къӕртт цъула не 'ппары. Уӕд ӕз афтӕ смӕсты дӕн ӕмӕ, фырмӕстӕй карабин куыд фелвӕстон ӕмӕ дыууӕ ӕхсты куыд фӕкодтон, уый зонгӕ дӕр нӕ бакодтон. Гӕрӕхтӕ тынг фӕтӕрсын кодтой усы. Уый афтӕ ӕнхъӕл фӕцис, цыма ӕз мӕ фырмӕстӕй исты фыдбылыз сарӕзтон. Акӕс-ма, кӕд нын нӕ хъуджы амардта, зӕгъгӕ, рарвыста йӕ чындзы. Чындз ӕддӕмӕ рауад, мидбылты худгӕ. Уайтагъд бамбӕрста, ӕз фырмӕстӕй кӕй гӕрӕхтӕ кӕнын, уый ӕмӕ йыл бынтон худӕг бахӕцыд. Диссаджы ӕххуыс фӕцис ацы хабар зӕронд усӕн. Уӕдӕй фӕстӕмӕ, раст цыма бӕт уыд ӕмӕ ныр уыцы бӕттӕн аскъуыд, афтӕ-иу райсомӕй раджы фестад, хӕринаг-иу арӕвдз кодта ӕмӕ-иу не'ппӕт иумӕ ӕрбадтыстӕм хӕрыныл. 2.0 1941 аз. 20 ноябрь. Ӕз мӕ командир Евдокимовимӕ ардӕм ӕрбаивтам дыууӕ боны размӕ. Ацы хӕдзар чысыл хӕстӕгдӕр у нӕ ӕхсӕн бынӕттӕм. Бинонтӕ сты цалдӕр, дыууӕ ӕрыгон сылгоймаджы ӕд сывӕллӕттӕ, стӕй зӕронд ус, иу 60 азы кӕуыл цӕуы, ахӕм. Сылгоймӕгтӕй иу уыд чындз, иннӕтӕ - бадӕг чызджытӕ. Чындзӕн йӕ ном хуындис Аннӕ, хорз адӕймаг уыд. Хӕрзуынд ӕмӕ зӕрдӕхӕлар. Хи хойы хуызӕн адӕймагӕн йӕхи уарзын кодта иннӕ ӕрыгон сылгоймаг Наташӕ дӕр. Цыбырдзырдӕй, лӕджы йӕхи бинонтӕ дӕр афтӕ буц нӕ дардзысты, уыдон махӕн куыд хорз уыдысты. Райсомӕй-иу нӕ рацыдмӕ хӕринаг рӕвдз уыд. Сихорӕйӕхсӕвӕрӕй ӕдзух дӕр афоныл - алы хуызы дзӕбӕх хӕринӕгтӕ. Мах цардыстӕм ацы хӕдзары фондз лӕппуйӕ. Иуӕй дӕр дзы сӕрӕндзинадӕй зӕгъӕн ницы уыд. Мӕнӕ старшина Овчинников - бӕрзондгомау хӕрзконд лӕппу, йӕ фӕзылдыл цӕст нӕ хӕцы. Бирӕ йӕ уарзтой не 'мбӕлттӕ. Ӕппӕтимӕ дӕр цӕрын зоны. Ӕдзухдӕр - хъӕлдзӕг. Тынг хӕларзӕрдӕ адӕймаг у. Ӕфсӕддон Галцов - бӕрзондгомау урсцъар лӕппу. Арӕхиу дзырдта ӕмбисӕндтӕ ӕмӕ таурӕгътӕ. Чысыл хиуарзон, фӕлӕ хорз ӕмбал уыд Галцов. Мӕ командир Евдокимов - рӕстӕмбис бурхил лӕппу. Зыдта иугай ирон дзырдтӕ ӕмӕ сӕ арӕх дзырдта, мемӕ ныхас кӕнгӕйӕ. Петрухин - ныллӕггомау, тымбылдзӕсгом, хӕрзхуыз лӕппу. Йӕ цӕстытӕ уыдысты ӕдзухдӕр худын арӕзт. Ӕфсымӕрты цард кодтам иумӕ фондзӕй дӕр. Хорз адӕймаг уыд нӕ батарейы командир Ряхин - рӕсугъд, хӕрзконд лӕппу, асӕй рӕстӕмбис. Тынг хӕлар цардис ӕфсӕддонтимӕ, ӕмӕ йӕ уыдон дӕр бирӕ уарзтой. Бирӕ ӕнӕнхъӕлӕджы зын фӕзилӕнтимӕ бӕт у ӕфсӕддоны цард хӕсты быдыры, ӕмӕ цыфӕнды зындзинады дӕр ӕфсымӕрау мӕ зӕрдӕ дардтон ацы ӕмбӕлттӕй алкӕуыл дӕр. 1941 аз. 20 декабрь. Иу къорд боны размӕ, чысыл куыддӕртӕ акодта ӕрдз. Ӕрбауазал, мит рауарыд, фӕлӕ та ногӕй ӕрбахъарм, стади мит, ӕмӕ уыцы ӕнӕуынон цъыф мары тухийӕ. Абон стыр цау ӕрцыди нӕ хӕстон царды. Фӕстӕмӕ цӕуынӕн ӕгьгьӕд у ныр. Базмӕлыдысты сырхӕфсӕддонтӕ, тагьдгомау арӕвдз кодтой сӕхи цӕуынмӕ. Хӕрзбон загътам нӕ фысымтӕн ӕмӕ араст стӕм ныгуылӕнмӕ, знаджы размӕ. Хъӕуы цӕрджытӕ фӕндараст зӕгьынмӕ рацыдысты ӕмӕ нӕ фӕстӕ бирӕ фӕкастысты. Цыдыстӕм ӕхсӕв-бонмӕ. Иу чысыл мит рауарыд, фӕлӕ уӕддӕр ранӕй-рӕтты уыдис цъыф, ӕмӕ дзоныгъӕй нӕ уыд цӕуӕн. 1941 аз. 21 декабрь. Райсомӕй раджы ахызтыстӕм горӕт Волчанскӕй. Ардыгӕй иу цыппар километры ныгуылӕнырдӕм ӕрцӕттӕ кодтам ӕхсӕн бынӕттӕ. Абон райсомӕй изӕрмӕ ӕфсӕддонтӕ рӕвдз кодтой акъоппытӕ. Изӕры ӕрынцадысты баулӕфынмӕ. Ӕз Гӕбуты Гонаимӕ дӕн мӕнӕ иу чысыл будкӕйы. Уазалӕй дзы фӕлӕууӕн нӕй, фӕлӕ хуыздӕр гӕнӕн кӕм ис. 1941 аз. 25 декабрь. Дыууӕ боны немӕ хъазуатонӕй фӕкуыстой горӕт Волчанскы адӕм. Скъахтам стыр уӕрмытӕ, уыдонӕй алкӕйы дӕр бацыдысты иу батарейы адӕм иууылдӕр. Мах нӕ акъоппытӕй уыцы дзыхъхъытӕм аивтам. Хӕстӕгӕй-хӕстӕгдӕр кӕны ног азы бон. Ӕфсӕддонты зӕрдӕтӕ цыдӕр ӕнцондзинад ӕнкъардтой. Бафӕлладысты 1941 азы ӕвирхъау зындзинӕдтӕй, ӕмӕ сӕм афтӕ каст, цыма ног 1942 азы кӕрон ӕрцӕудзӕн нӕ тухитӕн, цыма саст ӕмӕ нӕ бӕстӕйӕ тард ӕрцӕудзӕн цъаммар знаг. Цин кӕны хӕстоны зӕрдӕ. Бӕстӕйы алы къуымтӕй хӕсты быдырмӕ цыдис мингай посылкӕтӕ. Фӕллойгӕнӕг советон адӕм буц кӕнынц сӕ хъӕбулты. 1942 аз. 1 январь. Ног азы фыццаг бон. Бадӕм нӕ уӕрмы. Ӕрбацыд нӕм бирӕ ног ӕфсӕддонтӕ. Мах сын дзырдтам хӕстон хабӕрттӕ. Камиссар ӕрбахаста бирӕ лӕвӕрттӕ ӕфсӕддонтӕн ӕмӕ нын сӕ байуӕрста. Иннӕ бонтӕй ницы уӕлдай у абон дӕр, фӕлӕ уӕддӕр ног азы фыццаг бон у абон. 1942 аз. б январь. Дысон ӕмбисӕхсӕв сыстадис нӕ полкъ, араст хӕцӕн бынӕттӕм. Фӕцыдыстӕм ӕхсӕв-бонмӕ. Цӕуӕм абондӕргьы, ныр изӕры ӕрбахӕццӕ стӕм иу хъӕумӕ. Ам ӕрбынат кодтам. Ӕфсӕддонтӕ уайтагъд сӕхи хӕстмӕ арӕвдз кодтой, ӕмӕ ме 'мбӕлттимӕ лӕууын иу кӕрты. Ӕрӕхсӕв. 1942 аз. 7 январь. Бон куы ӕрбарухс, уӕд ӕз мӕ цӕст ахастон хъӕуыл, фӕлӕ ам хъӕуы бӕсты уыдис хъӕууат. Уыдаид дзы иу 700 хӕдзары, ӕмӕ ма уыдонӕй ӕнӕхъӕн уыд ӕрмӕст иунӕг. Диссаг уыд, уый ма куыд аирвӕзт. Цъаммар знаг нӕ бацауӕрста ницӕуыл, басыгьта хъӕу. Йӕ ном хуындис Крутой Рог. Цӕрджыты та атардтой горӕт Белгородмӕ. Ацы ныв фенгӕйӕ, махӕн нӕ зӕрдӕтӕ байдзаг сты мастӕй. Алкӕйдӕр фӕндыд тагъддӕр знагимӕ сӕмбӕлын ӕмӕ хӕцӕнгарзы дзыхӕй йемӕ аныхас кӕнын. Раззаг хаххы 'рдыгӕй хъуыстис топпыты гӕрӕхтӕ ӕмӕ пулеметты къӕркъӕр. Мах дӕр райдыдтам знагыл минӕтӕ скъӕрын. Хӕст тынгӕй-тынгдӕр кодта. Сырхӕфсӕддонтӕ дыууӕрдыгӕй сабыргай цыдысты размӕ. Немыц бамбӕрстой, ӕрхъулайы бахауынӕй сын тӕссаг кӕй у, уый, ӕмӕ лидзынмӕ фесты. Сихормӕ знагӕй сыгьдӕггонд ӕрцыд Советон зӕххӕй иу чысыл гӕбаз. Фӕлӕ ӕваст кӕцӕйдӕр хауын райдыдтой немыцаг уӕззау сармадзаны нӕмгуытӕ. Фӕссихор дыууӕ сахатыл та ма ноджы фӕзындысты ӕхсӕз гитлерон хӕдтӕхӕджы ӕмӕ райдыдтой бомбӕтӕ згъалын. Зӕхх ӕмризӕджы рызт. Бӕстӕ пиллон калдта. Хӕдтӕхджытӕ бомбӕтӕ калд куы фесты, уӕд райдыдтой пулеметтӕй ӕхсын бынмӕ. Чысыл куы фӕсабыр, уӕд ӕз схызтӕн дзыхъхъӕй уӕлӕмӕ, ӕмӕ дӕ балгъитӕг ахӕм нывмӕ бакӕсӕд. Иу кулдуары рӕбын уӕлгоммӕ мардӕй хуыссыд мӕ уарзон ӕмбал Гӕбуты Гона. Ноджы гыццыл ӕддӕдӕр хъизӕмар кодтой дыууӕ ӕфсӕддоны. Мӕ зӕрдӕ афтӕ тынг фӕрыст Гонайы мардыл, ӕмӕ мӕ бон дзурын дӕр нӕ уыд. Йӕ уӕлхъус нӕ комиссар Портной загьта иу къорд ныхасы. Систа Гонайы сахат марды дзыппӕй. Ӕрбаздӕхт мӕнмӕ ӕмӕ загъта: -	Ды дӕ Гонайы хуыздӕр ӕмбал, айс ӕмӕ йӕ номыл фӕдар ацы сахат де'мбӕстаг Гӕбуйы-фыртӕн. Тынг зын уыд мӕнӕн йӕ райсын, фӕлӕ мӕ зӕрдӕ фӕхъӕбӕр кодтон, райстон ӕй ӕмӕ загътон: -	Бузныг ӕмбал комиссар, ӕз фӕдардзынӕн ацы сахат Гонайы номыл. Фидарӕй дзырд дӕттын, знагӕй йын йӕ туг кӕй райсдзынӕн, уый тыххӕй. Дарддӕр мӕ бон дзурын нал ссис, мӕ зӕрдӕ ӕрбауынгӕг. Изӕрмӕ мӕрдтӕ баныгӕдтам ӕмӕ ӕхсӕвы ам миты рагъыл баззадыстӕм. 1942аз. 10 январь. Абон ӕрлӕууыдыстӕм горӕт Сибекины, Курскы облӕсты. Ӕфсӕддонты зӕрдӕтӕ мӕстӕй тъӕппытӕ хаудтой. Фӕстаг бонты ӕвирхъау нывтӕ уыдтам - хъӕутӕ уыдысты бынтон сыгъд. Иуӕй-иуты ма ӕнӕхъӕнӕй баззад иугай хӕдзӕрттӕ. Сармадзаны нӕмгуытӕ ӕмӕ бомбӕтӕ фӕйнӕрдӕм фӕхастой хӕдзӕрттӕ, фӕлӕ ма ранӕй-рӕтты хъилӕй баззадысты уырыссаг пецты фӕздӕгцӕуӕн тохынатӕ.. Ӕхсӕвы тары хъӕуы хӕлддзӕгты астӕу адон ӕнӕкӕрон ӕнкъарддзинад ӕфтыдтой адӕймаджы зӕрдӕйы. Бӕстыл сабыр цӕрджытӕй никӕй ахста цӕст, ӕрмӕст алы къуымтӕй ниудтой ӕрдӕгмард куыйтӕ ӕмӕ гӕд ытӕ. Фӕндагыл цӕугӕйӕ, ӕз иу хӕдзары кӕрты федтон бӕрзонд михыл сагьд хъӕдӕй конд тыртыраг. Ӕвӕццӕгӕн, сывӕллӕттӕн сӕ къухы нал бафтыд йӕ райсын. Немыцӕг нӕмгуытӕн сӕ бон ницы ссис уыцы тыртырагӕн, ӕмӕ ныр райсомы дымгӕйӕ цъилау зылдис. Цыма раст цин кодта, дзӕбӕхӕй кӕй баззад, ууыл. Знаджы салдӕттӕ, хъӕутӕм бацӕугӕйӕ, ӕнаккаг митӕ кодтой, сабырцӕрӕг адӕмӕй ма уым чи баззад, уыдонӕн. Мардтой чысыл аххосы тыххӕй, науӕд сӕ зӕрдӕйы дзӕбӕхӕн. Адӕм лыгъдысты хурыскӕсӕнырдӕм. Хӕлд ӕмӕ сыгъд хъӕутӕ бынтон ӕдзӕрӕгӕй задысты фӕстейы. 1942 аз. 18^арь. Ӕз ныр цыппӕрӕм бон дӕн минометы расчеты командир. Тынг зын мӕм каст раздӕр уыцы куыст, фӕлӕ ныр фӕцахуыр дӕн, ӕмӕ хъуыддаг чысыл фӕрӕвдз. Ӕхсӕвы цыппар сахатыл хӕст стынг. Мах афтӕ тагъд ӕхстам, ӕмӕ-иу минометы хӕтӕл сырх зынг ссис. Ӕхсӕвы тары бӕстӕ сармадзантӕ ӕмӕ минометты цӕхӕрӕй бонау ныррухс. Ныр мӕнӕ боны 'рдӕм ӕхст чысыл фӕсабыр. 1942 аз. 25 январь. Абон райсомӕй ӕхсӕз сахатыл нӕ хӕцӕн бынӕттӕм хӕстӕг февзӕрдысты немыцаг автоматчиктӕ ӕмӕ райдыдтой ӕхсын. Мах, тагьд ӕхсгӕйӕ, згъалын байдыдтам знагыл минӕтӕ. Фӕлӕ уый, зиантӕ нӕ хъуыды кӕнгӕйӕ, бырста размӕ. Бацахста, мах цы хъӕуы лӕууыдыстӕм, Титовкӕ, зӕгьгӕ, уый. Цалдӕр сахаты фӕстӕ та йӕ мах алхъывтам хъӕуӕй, ӕмӕ уый фӕстӕ йе'ппӕт фӕлтӕрӕнтӕй дӕр ницыуал рауад. Фидар лӕууыдыстӕм нӕ зӕронд бынӕтты 7942 аз. 75 февраль Ныр цалдӕр боны не'нцайы уарын, мит раивы донӕй, стӕй та райдайы ногӕй мит уарын. Мах знонӕй нырмӕ нӕхи цӕттӕ кодтам ныббырстмӕ. Абон райсомӕй сӕударӕй знагыл нызгъӕлдтам минометтӕ ӕмӕ сармадзанты нӕмгуытӕ. Бӕстӕ та ӕмризӕджы рызтис. Уыд рӕсугьд хур бон. Мит арф ныууарыд ӕхсӕвы, ӕмӕ йӕ уӕлцъар чысыл фӕхъӕбӕр. Ахӕм хур бон рогдӕр вӕййынц ӕфсӕддоны уӕнгтӕ дӕр. Мӕнӕн мӕ зӕнгыл стыр сынкъ разад ӕмӕ мӕ тынг тыхсын кодта. Уӕлдайдӕр та ахӕм бахъуаджы заман. Бырсӕм размӕ. Изӕры ӕрлӕууыдыстӕм ног хӕцӕн бынӕтты. 1942 аз. 19 февраль. Бахъуыдис нӕ иу чысыл фӕстӕмӕ рацӕуын. 30 километры бӕрц иуварс ацыдыстӕм ӕмӕ та цӕттӕ кӕнын байдыдтам нӕхи ног хӕстмӕ. Хӕсты мидӕг хъӕуы дӕсныдзинад, зонын хъӕуы знагыл хинӕй цӕуын ӕмӕ йӕ афӕливын. Хатгай афтӕ рауайы, ӕмӕ бирӕ фылдӕр тыхтӕ пырхгонд ӕрцӕуынц къаддӕр тыхтӕй. Ацы ран уӕлдай пайда вӕййы ӕвиппайды уӕззау цӕфтӕ ныккӕнын ӕмӕ ныхмӕлӕууӕг знаджы фӕсӕлхӕр кӕнын. Уымӕй уӕлдай тагьд ӕмӕ арӕхсгӕйӕ ивын хъӕуы ӕхсӕн бынӕттӕ, уӕд дзӕвгар къаддӕр вӕййынц зиантӕ, стӕй знаг бирӕ сармадзаны нӕмгуытӕ сафы хӕрздзӕгьӕлы. 1942 аз. 20 февраль. Абондӕргъы карз хӕстытӕ цӕуы хъӕу Мелховойы алывырс. Ам дӕрӕнгонд ӕрцыд знаджы ӕфсӕдты стыр хай. Хъӕуы фӕйнӕфарс хутортӕм акӕсгӕйӕ, адӕймаджы зӕрдӕ мӕгуыр кодта. Фӕныкӕй уӕлдай хуторты бынӕтты ницыуал баззад. Бирӕ туг ныккалдтой гитлеронтӕ ацы хъӕуты. 1942 аз. 22 февраль. Нӕ хӕцӕн бынӕттӕ ног ранмӕ аивтам. Ахызтыстӕм цалдӕр хъӕуы сӕрты. Абон ныл срухс ис Боровской, зӕгъгӕ, ахӕм хъӕуы. Ӕз иу ӕмбалимӕ ӕрфысым кодтам иу хӕдзары. Бинонтӕй дзы уыд зӕронд ус ӕмӕ йӕ чызг. Уыдон радзырдтой, немыцаг салдӕттӕ цы ӕнаккаг чъизи митӕфӕкодтой,уыдонкӕм цардысты,уыцы хъӕуы,уыйтыххӕй. Сӕ мулк сын хастой, стӕй сын уый фӕстӕ сӕ хӕдзӕрттыл арт сӕндзӕрстой. Иу диссаг, дам, ахӕм федтон, дзырдта зӕронд ус. Иу немыцаг салдат хӕдзарӕй рахаста ӕхсырыцъӕртты дурын. Чындзы дурын йӕ къухӕй ӕрхауд ӕмӕ ныппырх.Салдат ӕрбадт ӕмӕ йӕ къухӕй ӕмбырд кодта ӕд бырӕттӕ, мӕнӕ хуы куыд фестӕры, раст афтӕ.. Немыц цы хъӕутӕ ӕмӕ хутортӕ ныппырх кодтой, уыдоны цӕрӕг адӕм фӕлыгъдысты фӕйнӕрдӕм. Нал уыд, цӕмӕй цардаиккой, уый. Чысыл сывӕллӕттӕ сӕ хъуыртыл ӕрцауагътой хызынтӕ ӕмӕ мӕгуыргур зылдысты. Иу ахӕмы махмӕ дӕр ӕрбауад иу ӕртындӕсаздзыд лӕппу, хызын йе 'фцӕгыл, афтӕмӕй. Зӕронд ус уайтагъд базыдта, цӕмӕ ӕрбацыд, уый. Йӕ хызыны йын иу цалдӕр къӕбӕры авӕрдта. Лӕппу «бузныг» загъта ӕмӕ фӕраст ис дарддӕр. 1942 аз. 1 мартьи. Фӕцис та зымӕг дӕр, йӕ бартӕ радта уалдзыгон мӕйтӕм. Мӕнӕ абон -мартъийы фыццаг бон. Мах боны цъӕхмӕ бахӕццӕ стӕм Титовкӕйы хъӕумӕ ӕмӕ ӕрынцадыстӕм нӕ зӕронд хӕцӕн бынӕтты. Ӕрцӕттӕ кодтам нӕхи хӕцынмӕ. 1942 аз. 28 мартъи. Ныр ӕнӕхъӕн мӕй цӕрӕм ацы хъӕуы. Рӕстӕг тынг ӕвзӕр уыд, ӕмӕ бадтыстӕм хӕдзӕртты. Ӕз арӕх ӕрвыстон мӕ рӕстӕг ме 'мбӕлттимӕ - Хъамболат ӕмӕ Андреимӕ. Иумӕ нын ӕнцондӕр уыд бонтӕ ӕрвитын. Ӕмбисӕхсӕв ӕваст бӕстӕ гуыбар-гуыбур ссис. Зӕхх ӕмризӕджы ныррызт. Ӕхсын райдыдтой немыцаг уӕззау сармадзантӕ. Ӕхст чысыл фӕхъус, афтӕ сармадзаны нӕмыг сӕмбӕлд, ме 'мбал Ромонов цы хӕдзары цард, ууыл. Фӕйнӕрдӕм схъисгай фӕтахт хӕдзар. Фӕмард сты Ромонов ӕмӕ ноджы йӕ расчетӕй дыууӕ ӕфсӕддоны. 2Л 1942 аз. 30 мартьи. Горӕт Сибекин. Фӕстаг салам загьтам нӕ хӕстон ӕмбӕлттӕн ӕмӕ сӕ бафснайдтам. Мӕ цӕстытыл уайы Ромоновы хӕрзуынд сурӕт. Хъустыл уайы йӕ зӕлланггӕнгӕ хъӕлӕс. Ӕнӕхатыр мӕлӕт атыдта нӕ астӕуӕй Иван Ромонов ӕмӕ йе'мбӕлтты. Ӕфсӕддонтӕ тынг ӕнкъард ӕмӕ мӕстыхуыз уыдысты. Ард хордтой, се 'мбӕлтты туг кӕй райсдзысты, уый тыххӕй. 1942 аз. 12 май. Лӕууы диссаджы рӕсугъд уалдзыгон рӕстӕг. Хур йӕ сыгъзӕрин тынтӕй хъарм кӕны зӕххы уӕлцъар. Уӕлдӕфы дардыл зӕлынц цъиуты алыхуызон хъӕлӕстӕ. Ӕрдз хизын райдыдта йӕ сӕрдыгон хуызмӕ. Бӕстӕ уыд ӕнцад райсомӕй фондз сахатмӕ, стӕй ӕвиппайды ныннӕрыдысты сармадзантӕ. Ацы боны хуызӕн тыхджын ӕхст ӕрӕджы нал федтон. Ныр цалдӕр боны сӕхи цӕттӕ кӕнынц сырхӕфсӕддонтӕ знаджы тыхджын цӕф ныккӕнынмӕ. Хизын хъуыдис Донецы доны сӕрты. Фистӕг ӕфсад бӕлӕгъы абадтысты ӕмӕ, иучысыл куы аленк кодтой, уӕд доны фаллаг былыл базмӕлыдысты немыцаг пулеметтӕ. Бӕлӕгьыл ихуарӕгау ныккалд нӕмгуыты зӕй. Мах артиллери ӕнхъӕлмӕ каст уыцы хъуыддагмӕ ӕмӕ ныр ныццавта, знаджы пулеметтӕ кӕцӕй ӕхстой, уырдӕм. Пулеметтӕ фӕхъус сты. Уыцы заман хӕдзӕрттӕй гӕппытӕ кӕнын райдыдтой гитлеронтӕ айдагъ мидӕггаг дарӕсы. Сӕумӕрайсом ахӕм тыхджын ныббырст ӕнхъӕл нӕ уыдысты ӕмӕ ныр сӕ гӕрзтӕ ныууагътой ӕмӕ лидзӕг фесты. Мах сармадзантаё сӕ ӕхстой шрапнелӕй. Уӕдмӕ бахӕццӕ сты нӕ фистӕг ӕфсӕдтӕ дӕр. Сармадзантӕ, комкоммӕ хъавгӕйӕ, дӕрӕн кодтой лидзгӕ ӕфсӕддонты. Фӕндзӕм батарейы сӕ хъӕбатыры кой айхъуыст ирон лӕппутӕ Тогызы-фырт ӕмӕ Хӕдарцы-фыртӕн. Бирӕ немыцаг салдӕттӕ ӕмӕ афицертӕ баззадысты ам мардӕй. Сихормӕ хӕстӕг хъӕу сыгъдӕггонд ӕрцыд знагӕй. Адӕм иугай-дыгай бырыдысты уӕрмытӕй. Фырцинӕй сӕ цӕссыг калд. 1942 аз. 15 май. Ныр дыууӕ боны лӕууӕм, уӕгьдгонд чи ӕрцыд, уыцы хъӕуы. Бирӕ фыдмитӕ фӕкодта знаг ацы хъӕуы. Сыгътой, мардтой, стыгътой сабыр цӕрӕг адӕмы. Хъӕуӕн йӕхи цӕрджытӕй дӕр бирӕ уыди гадзрахатӕй цӕуджытӕ. Уыдон раздӕр сӕхи радтой уацары ӕмӕ немыцмӕ ӕххуырстӕй, кӕннод лӕггадгӕнӕгӕй куыстой. Адӕмы тӕрхонӕй нӕ аирвӕзтысты ацы цъаммартӕ, ӕнаггаг уӕйгӕнджытӕ. 1942аз. 20 май. Мах цӕрӕм Архангельск, зӕгъгӕ, ахӕм хъӕуы. Ам немыц бакодтой стыр ӕнаккаг митӕ. Куыд дзырдта мӕ фысым, афтӕмӕй иу бон гитлеронтӕ ӕрцахстой дохтыр Степан ӕмӕ йӕ чызг Марияйы. Чидӕр сӕ банымыгъта, партизантӕ сты, зӕгьгӕ. Марияйыл цыдис нудӕс азы. Немыцаг тугдзыхтӕ хъӕуы астӕу сарӕзтой ауындзӕн, ӕрӕмбырд кодтой хъӕуы цӕрӕг адӕмы, чи нӕ куымдта, уыдоны топпы прикладтӕ ӕмӕ ехсытӕй нӕмгӕ тардтой ауындзӕны размӕ. Фӕзынд комендант, йӕ фӕстӕ салдӕттӕ ӕд автоматтӕ кодтой Степан ӕмӕ йӕ чызг Марияйы. -	Кӕсут уӕ партизантӕм ӕмӕ уӕ зӕрдыл дарут, гитлерон ног закъонтӕ чи не'ххӕст кӕна, немыцаг ӕфсӕдты чи нӕ уарза ӕмӕ сӕ ныхмӕ чи лӕууа, уыдоны баййафдзӕнис мӕлӕт, - хъӕр кодта комендант, ӕмӕ фырмӕстӕй йӕ сӕт йӕ донгӕмттӕй фӕйнӕрдӕм пырх кодта. Фыд ӕмӕ чызг лӕууыдысты сӕрбӕрзондӕй ӕмӕ сӕ зонгӕ адӕммӕ кастысты мидбылхудгӕйӕ. Уыдон нӕ тарстысты мӕлӕтӕй. Фидарӕй сӕ уырныдта, кӕй ӕрцӕудзӕн кӕрон ацы лӕгмарты фыдракӕнддзинӕдтӕн. Фыццаг бакодтой ауындзӕны бынмӕ дохтыр Степаны. Адӕм сӕ дӕндӕгтӕ нылхъывтой кӕрӕдзимӕ ӕмӕ ӕнӕуынон касты кодтой гитлеронтӕм. Сӕ цӕстӕнгасыл бӕрӕг уыд, сӕ маст сӕ риуты кӕй фыцы, уый. Уӕлдай зындӕр уыд адӕмӕн, ацы сахат сӕ бон кӕй ницы уыд, кӕй нӕ сын уыд амал сӕ мастӕн фӕндаг 2Я радтынӕн, уый. Дохтыр асинтыл схызт йӕхӕдӕг. Йӕ хъуырыл ын синаг ӕрдзӕвӕг ӕвӕрд ӕрбакодтой. Фӕстаг ныхас ма загъта Степан йӕ уарзон адӕмӕн. -	Ӕз мӕлын абон гитлерон лӕгхорты къухӕй, ӕлгьаг гадзрахатӕй цӕуӕг уӕйгӕнджыты нымыгьдмӕ гӕсгӕ. Уый ницы у, фӕлӕ цытджын Советон .адӕм бирӕ сты. Се 'ппӕт ӕрцауындзын нӕ бафтдзӕн сӕ къухы ацы куыйтӕн. Уыцы ныхӕстимӕ къах дард фӕхаста ӕмӕ нырриуыгъта, хӕстӕгдӕр ӕм цы афицер лӕууыд, уый хӕмхудтӕ. Фашистӕн йӕ бырынчъы тугакалд. Йӕхӕдӕгадзедзыкка кодта. Йӕ къухӕй ма февнӕлдта бӕттӕнмӕ ӕмӕ ма иугай ныхӕстӕ хаудта йӕ ӕлвӕст хъуырӕй, фӕлӕ немыцаг афицер, иу къухӕй мукъутыл хӕцгӕйӕ, цалдӕр ӕхсты скодта Степаны наганӕй. -	Ныр та дӕу рад у, цъаммар! - фӕхъӕр кодта комендант Марияйыл. -	Ӕз нӕ тӕрсын мӕлӕтӕй мӕ райгуырӕн бӕстӕйы сӕраппонд, ӕнаккаг тугдзых, - сдзырдта чызг сыгьдӕг немыцаг ӕвзагыл. Пъӕлицӕйы хицау Шульгарт фӕдзырдта салдӕттӕм, раласут ӕй тагъд, зӕгьгӕ. Фӕлӕ Мария йӕхӕдӕг фидар къахдзӕфтӕй бацыд асыккмӕ ӕмӕ схызт йӕ сӕрмӕ. Лӕгмартӕй иу хъавыд чызгӕн йӕ урс дӕллагхъуырыл бӕдтӕн ӕрбавӕрынмӕ. -	Нӕ, ӕлгьыст фӕуинӕгтӕ, ӕз мӕхӕдӕг сӕвӕрдзынӕн синаг, сымах чъизи къухтӕ мыл андзӕвыны бӕсты, - загьта, ӕмӕ ӕрбавӕрдта бӕттӕн йӕ хъуырыл. Йӕ сӕр бӕрзонд систа, фӕстаг хатт ма ахаста йӕ сау цӕстытӕ йӕ хъӕуыл, адӕмыл, ӕмӕ, чысылӕй нырмӕ афтӕ бирӕ кӕй уарзта, уыцы уырыссаг ӕрдзыл. -	Хӕрзбон мӕ бӕстӕ, ӕз мӕлын дӕ сӕрибардзинады тыххӕй. Тӕрсгӕ ма кӕнут, мӕ зынаргъ ӕмбӕлттӕ, тагъд Гитлеры ӕрдонгӕн ӕрцӕудзӕн йӕ кӕрон. Ӕгас цӕуӕд нӕ Сырх ӕфсад! Йӕ ныхӕстӕ радзырдта немыцаг ӕвзагыл дӕр, дӕсны дзырдта немыцагау. Уыдон фехъусгӕйӕ, комендантӕн йӕ туг рафыхт, йӕ цӕстытӕ ахъоппӕг сты, базгъордта ӕмӕ асыкк йӕ къахӕй 3<? акъуырдта. Цыдӕртӕ ма йӕ зӕрды зӕгьын бӕргӕ уыд Марияйӕн, фӕлӕ йын бырынцъаг синаг йӕ хурх алвӕста. Адӕм нал баурӕдтой сӕ кӕуын. Бӕстӕ богъ-богъ ссис. Дуры цъар фехӕлдаид, ацы ныв фенгӕйӕ, фӕлӕ фыдызнаг нӕ фӕныкъуылдта йӕ цӕст дӕр. Ацы хабар ныр цасдӕр рӕстӕджы фӕстӕ дӕр хъӕуы цӕрджытӕн сӕ цӕстытӕ доны зилын кодта. Цӕудзысты мӕйтӕ ӕмӕ азтӕ, фӕлӕ фашистты ӕвирхъау фыдракӕнддзинӕдтӕ никӕд ныббардзысты уыдонӕн ӕнӕхъӕн Зӕххы къорийы фӕллойгӕнӕг адӕм. 1942 аз. 23 май. Бырсӕм размӕ. Карз хӕстытӕ цӕуы Харьковы алыварс. Цыбыр рӕстӕгмӕ знагӕй уӕгъдгонд ӕрцыдысты дӕсгай хъӕутӕ. Хӕстӕгӕй-хӕстӕгдӕр кӕнӕм Харьковы горӕтмӕ. Мах лӕууӕм тар хъӕды астӕу. Хъӕд сыфтӕр рафтыдта, ӕмӕ бӕстӕ цъӕх дардта. Кӕрдӕг рӕзы ӕхсӕвӕй-бонмӕ. Цъиутӕ сӕ хъӕлдзӕг зарджытӕ кӕнынц. Уыдон нӕ зонынц, сӕ алыварс туджы зӕйтӕ кӕй кӕлы, уый. Зарынц, алы уалдзӕг куыд фӕзарынц, афтӕ, ӕмӕ адӕймаджы зӕрдӕйы цавӕрдӕр цины ӕнкъарӕнтӕ ӕвзӕрын кӕнынц. Сармадзанты гыбар-гыбур не 'нцайы ныр цалдӕр боны. Пулеметты къӕр-къӕр иугӕндзонӕй хъуысы алырдыгӕй. Хъустӕ афтӕ сахуыр сты, ӕмӕ, гӕрӕхтӕ иу чысыл рӕстӕг куы фенцайынц, уӕддӕр адӕймаг нӕ бамбары, ӕхст фӕсабыр, уый. Хъустӕ нӕ банцайынц сӕ зӕллангӕй. Афтӕ нӕм каст, цыма ӕнӕ уыцы гыбар-гыбурӕй зонгӕ дӕр нал бакӕниккам. 1942 аз. 5 июнь. Цалдӕр боны карз хӕстыты фӕстӕ не 'фсӕдтӕ цӕуын райдыдтой фӕстӕмӕ. Фӕцыдыстӕм иу 150 км бӕрц ӕмӕ мӕнӕ хъӕды астӕу ӕрлӕууыдыстӕм. Ам бӕстӕ у сабыр, цыма раст хӕст дӕр нал цӕуы, афтӕ каст адӕймагмӕ. 3! 1942 аз. 12 июнь. Граховкӕйы хъӕу. Абон райсомӕй ӕрбацыдыстӕм ардӕм. Хъӕуы хӕдзӕрттӕ иууылдӕр уыдысты ӕнӕхъӕн.Ӕфсӕддонтӕ цин кодтой уыцы хъуыддагыл, фӕлӕ дӕ балгъитӕг хӕдзарӕн йӕ хуылфмӕ бацӕуӕд. Зӕрдӕ уазал кодта, сӕры хъуын арц бадт, уыцы ӕвирхъау митӕ фенгӕйӕ. Ӕз бауадтӕн иу хӕдзармӕ, ӕмӕ дӕ фыдгул ахӕм ран фӕмидӕг уа! Гитлеронтӕ зыбыты бӕгьнӕг скодтой иу ӕрыгон сылгоймаджы, ӕнаккаг митӕ йын бакодтой, стӕй йӕ уӕд, йӕ къӕхтӕ хӕрдмӕ, афтӕмӕй ӕрцауыгътой хӕдзары астӕу. Мӕ зӕрдӕ афтӕ атыппыр, уыЦы ӕвирхъау ми фенгӕйӕ, ӕмӕ мӕ бон иу ныхас скӕнын дӕр нал баци, сагъдӕй баззадтӕн. Ахӕм фыдмитӕ фӕкодтой фашисттӕ иннӕ хӕдзӕртты дӕр. Ӕфсӕддонтӕ уыдтой уыцы хъуыддӕгтӕ ӕмӕ, кӕд фыццаг хатт нӕ уыдысты, уӕддӕр сӕ зӕрдӕтӕ мастӕй байдзаг сты бынтон. 1942 аз. 20 июнь. Фыццаг хаххӕй нӕ ракодтой хӕстӕг чъылдыммӕ улӕфынмӕ. Ам фестӕм иу цалдӕр боны. Уалынмӕ ӕрбайхъуыст хабар, - знаг ног тыхтӕ ӕрбаппӕрста ӕмӕ райдыдта бырсын. Раздӕр уӕгьдгонд цы хъӕутӕ ӕмӕ горӕттӕ ӕрцыд, уыдон фӕстӕмӕ бахаудтой знаджы дзӕмбытӕм. Советон ӕфсад мӕлӕтдзаг тох самадта знаджы ныхмӕ ӕмӕ йӕ къухы бафтыд гитлеронты цалдӕр хъӕуӕй фӕстӕмӕ алхъивын. Мах дивизи ӕрлӕууыд хъӕу Большой Троицк, зӕгъгӕ, уым. Тынг хъӕздыг ран уыд ам, кӕрдӕгджын быдыртӕ дзаг уыдысты алыхуызон фосӕй. Уыдон уӕгъдибарӕй хызтысты ӕмӕ нардӕй тъӕпп хаудтой. Мӕнӕ ныр абон, хорз баулӕфыны фӕстӕ, раст кӕнӕм хӕстмӕ. 1942 аз.21 июнь. Ӕхсӕн бынат ӕрцахстам ӕмӕ ӕнхъӕлмӕ кастыстӕм бардзырдмӕ. Райдыдтам знагыл скъӕрын минӕтӕ иу иннӕйы фӕстӕ. 1942 аз. 23 июнь. Тынг уарынджын ӕмӕ уазал рахаста ацы аз суанг райдайӕнӕй нырмӕ. Ӕфсӕддонтӕ бафӕлмӕцыдысты цъыфӕй. Знон ӕрцахстам ӕхсӕн бынат мӕнӕ хъӕу Сурковы. Абон кӕдӕй-уӕдӕй ракаст хур. Райсомӕй раджы немыц райдыдтой бырсын. Уыдон уыдысты расыг ӕмӕ, ницы хъуыды кӕнгӕйӕ, лӕгӕрстой размӕ. Мах уайтагьд нӕхи арӕвдз кодтам ӕмӕ расыг гитлеронтыл згъӕлынбайдыдтойминӕтӕ.Минӕтӕафтӕ бӕлвырдхаудысты, ӕмӕ цыбыр рӕстӕгмӕ быдыр хъулон адардта знаджы мӕрдтӕ ӕмӕ цӕфтӕй, фӕлӕ фашисттӕ бырстой ӕмӕ бырстой, ницӕмӕ дардтой сӕ зиантӕ. Сихормӕ хӕстӕг мах бахъуыд чысыл фӕстӕмӕ рацӕуын ног хӕцӕнтӕм. Артиллеристтӕ ӕмӕ минометчикты ӕнӕ фистӕг ӕфсады ӕххуысӕй лӕууын бахъуыд знаджы фистӕг ӕфсӕдтӕ ӕмӕ танкты ныхмӕ. Хъӕбатырдзинад равдыстой Советон сармадзанӕйӕхсджытӕ, 80 хӕххон артиллерион полкъ ӕмӕ минометты дивизион. Бирӕ гитлерон салдӕттӕ ӕмӕ афицертӕ ссардтой абон сӕ мӕлӕт. Изӕры 'рдӕм знаг ныууагъта йӕ фӕлтӕрӕнтӕ, фӕлӕ мах бахъуыд хъӕу Сурков ныууадзын. Фӕстӕмӕ рацыдыстӕм 3 км бӕрц ӕмӕ уым ӕрцахстам ӕхсӕн бынат. Нӕ фарсмӕ фӕзынд «Катюшӕ» дӕр. Сармадзантӕ ӕмӕ минометты ӕмӕхстӕй зӕхх змӕлыд, бӕстӕ пиллон уагьта. 1942 аз. 26 июнь. Ныр цыппӕрӕм бон не 'нцайы хӕст. Знаг архайы цыфӕндыйӕ дӕр мах хъахъхъӕнӕн хахх ӕрбатонынмӕ, фӕлӕ Советон ӕфсӕддонтӕ фидар лӕууыдысты сӕ бынаты. Абон ныл ӕрцыд уӕззау зиан. Фӕмард нӕ комиссар Данейвич. Тынг хорз лӕг уыд, бирӕ йӕ уарзтой ӕфсӕддонтӕ Уыцы мӕстыйӕ сармадзанты цӕхӕр ӕнӕуӕрдонӕй калдтой знагыл. Изӕрмӕ хӕст чысыл ӕрсабыр. 1942 аз. 30 июнь. Абон райсомӕй цыппар сахатыл немыц бырсын райдыдтой нӕ батарейыл. Мах ӕхсын райдыдтам ӕппӕт хӕцӕн ӕрмӕгӕй, нӕ къухы цы уыдис, уыдонӕй. Тынг зиантӕ цыдис бырсӕг знагыл. Исдугмӕ уыдон нӕ зыдтой. нӕ минометтӕ кӕм лӕууыдысты, уый. Стӕй сӕ куы базыдтой, уӕд райдыдтой нӕ акъоппытӕ ӕхсын. Рауагътой сӕдӕгай минӕтӕ ӕмӕ сармадзаны нӕмгуытӕ. Уыдон иууылдӕр хӕлдысты нӕ блиндажты алыварс. Иу сахаты бӕрц нӕ уӕлӕмӕ скӕсын нӕ бауагътой. Адӕймаджы зиан ныл не'рцыд, фӕлӕ нӕ минометтӕй иу нал сбӕззыд ӕхсынмӕ. Хӕсты уынӕр не 'нцайы ӕппындӕр. Зӕхх нызмӕлы, уӕззау сармадзаны нӕмыг куы ӕрхауы, уӕд. Мах рацыдыстӕм фӕстӕмӕ Большой Троицкы хъӕумӕ. 1942 аз. 12 июль. Бирӕ цаутӕ ӕрцыдис, мах цалдӕр боны карз хӕстыты фӕстӕ фӕстӕмӕ куы рацыдыстӕм, уӕдӕй абоны онг. Хъӕу Большой Троицк - раздӕры диссаджы хъӕздыг ӕмӕ рӕсугьд хъӕу. Ныр бакӕс, нал дзы ис цӕрӕг, иууылдӕр фӕлыгъдысты. Хӕдзӕрттӕ ныддӕрӕн сты. Уымӕй уӕлдай знаджы хӕдтӕхджытӕ ӕппындӕр ӕнцой нӕ кодтой, калдтой ӕмӕ калдтой бомбӕтӕ. Куыд сбӕрӕг, афтӕмӕй 21 -ӕм ӕфсад ӕнӕхъӕнӕй бахаудта ӕрхъулайы. Мах дӕр хаст цыдыстӕм уыцы ӕфсадмӕ. Раззаг хахх батонын сӕ бон куы нӕ бацис немыцӕн, уӕд иувӕрсты батыдтой хъахъхъӕнӕн хахх ӕмӕ рахызтысты Донмӕ. Ахсджиаг хӕс лӕууыдис уыцы сахат ӕфсӕддонты размӕ. Хъуыдис ацӕуын 250 км ӕмӕ рахизын хъуыд Доны сӕрты. Рараст стӕм нӕ бынатӕй скӕсӕны 'рдӕм. Бирӕ рӕсугъд быдыртӕ ӕмӕ хъӕутӕ аззад фӕстейӕ. Адӕймаджы зӕрдӕ рыст, уыцы рӕсугъд ӕрдз знагӕн уадзгӕйӕ. Большой Троицкӕй ӕрбахӕццӕ стӕм Новый Осколмӕ. Уырдыгӕй Буденноемӕ, стӕй Острогорскмӕ. Немыцаг хӕдтӕхджытӕ ӕппынӕдзух калдтой бомбӕтӕ уыцы 3 Заказ № 67 горӕттыл. Уӕлдай тынгдӕр хъыгдард баййӕфта Острогорск. Адӕм базары уыдысты, афтӕмӕй ӕваст фӕзындысты знаджы хӕдтӕхджытӕ. Бирӕ фӕцис мард, бирӕтӕ фӕцӕфтӕ сты сабырцӕрӕг адӕмӕй. Хӕдзӕрттӕн сӕ иу хай бынтон фӕнык фестад. Афтӕ горӕттӕ ӕмӕ хъӕуты сӕрты цыдыстӕм дарддӕр. Нӕхи сарӕзтам горӕт Белогормӕ. Уым Доны сӕрты амадтой хид, ӕмӕ ууылты ахизынмӕ хъавыдыстӕм, фӕлӕ цалынмӕ уырдӕм хӕццӕ кодтам, уӕдмӕ знаг хид ныппырх кодта. Мах сӕ афтӕ бомбӕтӕ калгӕ баййӕфтам. Горӕтӕй ацӕуӕн нал уыд ӕмӕ дзы сӕмбырд ис би рӕ адӕм. Ноджыма адӕм семӕ тардтой бирӕ алыхуызон фос, ӕмӕ уыдон бынтон тыхсын кодтой. Алчи чысылгай амал кодта доны сӕрты бахизыны фадӕттиӕ: чи бӕлӕгъӕй, чи та йӕхӕдӕг аленк кодта. Уӕдмӕ иу цалдӕр раны хидтӕ сарӕзтой ӕмӕ лидзӕг адӕм раирвӕзтысты. Мах ӕрбахӕццӕ стӕм Белогормӕ изӕрырдӕм. Фӕндагыл ме 'мбӕлттӕй фӕхицӕн дӕн ӕмӕ мын уый тынг зын уыд. Не 'рбацыдмӕ дзы хид нӕма сарӕзтой, афтӕмӕй цыфӕнды амалӕй дӕр хъуыдис доны сӕрты ахизын, цалынмӕ ӕхсӕв уыд, уӕдмӕ. Ӕхсӕвы та ме 'мбӕлттӕй ноджы иу бричкӕимӕ фӕхицӕн дӕн. Ныр ма баззадыстӕм иу бричкӕйы ӕд адӕм. Цы фесты, уый бӕрӕг нӕ уыд. Хизын хъуыд доны сӕрты, фӕстиат кӕнӕн нал ис, фӕлӕ куыд ныууагъдӕуа бӕхты. Фос кӕд сты, уӕддӕр сыл сахуыр стӕм, ӕмӕ сӕ зӕрдӕ нӕ куымдта ныууадзын. Сӕхӕдӕг дӕр цыма ӕмбӕрстой мах хъуыдытӕ, уыйау се стыр сау цӕстытӕй ӕнкъард каст кодтой. Ацыдтӕн доны былмӕ ӕмӕ агурын райдыдтон, дон нарӕгдӕр кӕм уыд, ахӕм ран. Сфӕнд кодтам нӕбричкӕйыл дыууӕтелы хъӕды бабӕттын. Уыдоныл та ныффидар кӕндзыстӕм нӕ миномет. Бӕхтӕ та ленк кӕндзысты бричкӕйы фӕстӕ. Доны былмӕ куы ныххӕццӕ стӕм, уӕд ссардтам иу гыццыл бӕлӕгъ. Цы ма нӕ хъуыд уымӕй хуыздӕр. Нӕ миномет сӕвӕрдтам, сбадтыстӕм нӕхӕдӕг ӕмӕ араст стӕм. Бӕхтӕ бабастам бӕлӕгьы тигъмӕ. Острогорскӕй ӕз мемӕ раластон иу гыццыл лӕппуйы. Цыдаид ыл иу ӕртындӕс азы. Йӕ мад ӕмӕ йӕ фыд фӕмард сты Острогорскы цур, ӕмӕ сывӕллон кӕугӕ фӕндагыл катай кодта. -	Цы хуыйны дӕ ном? - бафарстон ӕз лӕппуйы. -	Мӕ ном Федя, Буденныйы хъӕуӕй дӕн, акӕнут мӕ уемӕ, -дзырдта уый. Бричкӕйы йӕ сӕвӕрдтам ӕмӕ ныр немӕ цыд. Ахӕм фӕндаджы фӕстӕ мӕнӕ ӕрбахӕццӕ стӕм горӕт Урюпинскмӕ. Райдыдта Сталинграды облӕст. Ацы горӕты адӕм зонгӕ нӕма уыдысты топпыхосы фӕздӕгимӕ. Горӕты сӕрты тахтысты Советон хӕдтӕхджытӕ. Ӕхгӕдӕй лӕууыдысты горӕты кусӕндӕттӕ, дуканитӕ, хуызисӕнтӕ, базар. Ӕрмӕст иу-дыууӕ раны уӕй кодтой адджын дон. 1942 аз. 20 июль. Урюпинскӕй рацыдыстӕм райсомӕй раджы. Ссарын хъуыдис, нӕ дивизион кӕм лӕууыд, уый. Ӕрхъулайӕ рацӕугӕйӕ, ныййиугӕйттӕ стӕм, ӕмӕ ныр алчи агуырдта йе 'фсӕддон хай. Цыдыстӕм Борисоглебскмӕ фӕндагыл. Нӕ бӕхтӕ тынг смӕллӕг сты. Сӕ уӕззау ласинӕгтимӕ алы бон дӕр уыдон цыдысты 40-50 км, уымӕй ӕххормагӕй. Федя тынг слымӕн ис немӕ. Ӕнкъард нал кодта. Ӕфсӕддон цард йӕ зӕрдӕмӕ тынг цыдис. Борисоглебскы нӕ разындис не'фсӕддон хай. Нал арӕм нӕ «хӕдзар», ӕфсӕддон ӕвзагӕй дзургӕйӕ. Ам нӕ баурӕдта горӕты комендант. Нӕ хъуыддаг уыд ӕвзӕр. -	Сымах, хӕстӕй фӕстӕмӕ чи лидзы, ахӕмтӕ стут, дзырдта, гуырысхо кӕнгӕйӕ, комендант. Ӕз радзырдтон комендантӕн нӕ хабӕрттӕ. Доны сӕрты цавӕр тухитӕгӕнгӕ хызтыстӕм, уый. Раст зӕгъын хъӕуы, тынг зын мын уыд, ӕфсӕддон комендант ныл афтӕ гуырысхо кӕй кодта, уый. Мӕ ныхӕстӕм мын байхъуыста лӕмбынӕг, фӕлӕ уӕддӕр нӕ хатыр кӕны. Бирӕ ныхӕсты фӕстӕ нӕ къухы бафтыд комендатурӕйӕ раирвӕзын. Мах ӕмбӕрстам, комендант дӕр раст кӕй дзырдта, уый. Ӕппӕтдӕр дзӕгъӕл рацу-бацу куы кӕной, уӕд ма хӕцгӕ та чи кӕндзӕн. Борисоглебскӕй не 'ртом сарӕзтам Поворнямӕ, 40 км иуфарсырдӕм. Бахӕццӕ стӕм горӕтмӕ, фӕлӕ ма цӕй горӕт. Ӕнӕхъӕн суткӕ нӕ банцадысты знаджы хӕдтӕхджытӕ бомбӕтӕ калынӕй. Сыгъдысты хӕдзӕрттӕ, сӕфтысты сабырцӕрӕг адӕм. Мах базыдтам, кӕдӕм нӕ цӕуын хъуыд, уый, ӕмӕ Поворняйӕ араст стӕм хъазахъхъы быдыртыл Сталинграды 'рдӕм. Ныр абон ӕрфысым кодтам Ново-Аменскы хъӕуы. Изӕр. Хур ма фӕстаг тынтӕ ӕрвиты зӕххмӕ. Бӕстӕ уыд ӕнцад, ӕрмӕст дардӕй хъуыстис сармадзанты уынӕр, ӕмӕ рӕстӕгӕй-рӕстӕгмӕ хъӕуы сӕрты тахтысты хӕдтӕхджытӕ. Мах ӕрфысым кодтам иу зӕронд усы хӕдзары. Хӕринаг махӕн дӕр сцӕттӕ кодта ус ӕмӕ фӕсхӕрд тарф фынӕй баистӕм. 1942 аз. 9 август. Федкӕ нын баззад Борисоглебскы. Бирӕ фӕкуыдта, мӕгуыр, нӕ фӕстӕ, нӕ йӕ фӕндыд махӕй фӕцух уӕвын. Ӕз бирӕ зӕрдӕлӕууӕн ныхӕстӕ фӕкодтон мӕ рацӕуыны размӕ лӕппуйӕн. Мӕхӕдӕг дӕр ыл афтӕ сахуыр дӕн, ӕмӕ мын тынг зын уыд, кӕй йӕ уагътон, уый. Исдугмӕ-иу ӕй нал хъавыдтӕн ныууадзынмӕ, фӕлӕ йын нӕ уыд ӕнӕ ныууадзгӕ. Уым ӕфсӕддон комендантимӕ ӕдасдӕр уыдзӕн ӕмӕ исты амӕлттӕ кӕнид. Иу цалдӕр боны размӕ чысылгай ӕрӕмбырд сты ме 'мбӕлттӕ. Байу та стӕм. Ӕз ногӕй бахаудтон 1 -аг батареймӕ, фӕлӕ мӕ зӕронд ӕмбӕлттӕй мемӕ ничиуал уыд. Радтой нын ног уӕззау минометтӕ. Лӕг хӕсты быдыры йӕ хӕцӕнгарзыл сахуыр вӕййы хорз ӕмбалы хуызӕн. Ӕз мӕ зӕронд минометимӕ бирӕ тухиты бахаудтӕн. Къорд хатты раирвӕзтыстӕм карз хӕстытӕй удӕгасӕй, фервӕзтыстӕм уацары бахауынӕй. Фондз хатты ивд ӕрцыд йӕ расчет, ӕмӕ мӕнӕ ныр фӕхицӕн стӕм, радтон ӕй скъладмӕ. Хӕстон ӕмбалау ын загьтон хӕрзбон. Бирӕ фашисттӕ ссардтой адзал йӕ минӕты бын, ӕдӕппӕт дзы ауагьтон 3500 минӕйы. Фараст хаты, комкоммӕ хъавгӕйӕ, ныддӕрӕн кодта контратакӕтӕ. Хъӕды астӕуты цӕугӕйӕ, ӕфсӕддонтӕ уӕззау хъуыдыты ныгъуылдысты. Бӕстӕйы алы кӕрӕттӕй хъуыстис фӕдисы хабӕрттӕ, знаг бырста размӕ, бонӕй-бонмӕ фылдӕр зӕххытӕ хаудта знаджы дзӕмбыты бынмӕ. Цалдӕр боны фӕстӕмӕ фӕцӕуыны фӕстӕ ногӕй цӕуын хӕстмӕ. Знаг ӕрфидар Доны рахиз фарс ӕмӕ цӕттӕ кодта йӕ сӕрты хизынмӕ. Советон ӕфсадӕн хӕс лӕвӕрд уыд немыцы Доны сӕрты хизын нӕ бауадзын. Фидар лӕууыдысты сырхӕфсӕддонтӕ Доны былтыл, хистӕр командӕкӕнынады бардзырд ӕххӕст кӕнгӕйӕ, цӕттӕ уыдысты райгуырӕн бӕстӕйы сӕрыл мӕлынмӕ. Ранӕй-рӕтты Доны рахиз фарс сыгъдӕггонд ӕрцыд знаджы ӕфсӕддӕй. Уыдон ӕнӕрцухӕй фӕлтӕрӕнтӕ кодтой мах ӕфсӕддонты донмӕ балвасынмӕ, фӕлӕ се 'ппӕт фӕлтӕрӕнтӕн дӕр уыдис тыхджын ныхкъуырд. Сабыр Доны былгӕрӕттӕтӕ немыцаг ингӕнтӕй хъулон дардтой. Йе 'ппӕт зиантӕ ницӕмӕ даргӕйӕ, Гитлер хӕстмӕ кодта ног ӕмӕ ног тыхтӕ. Йӕ къухы бафтыд горӕт Ростов-Доны Советон хъахъхъӕнынад ӕрбатонын, Доны сӕрты ӕрбахизын ӕмӕ Кавказы 'рдӕм бырсын. Уыцы тыхст рӕстӕг ӕфсӕддонты астӕу тынг ныхас цыд, Европӕйы дыккаг фронт байтом кӕнын куыд ахсджиаг уыд, уый тыххӕй. Америк ӕмӕ Англис рагӕй ӕвӕрдтой зӕрдӕ Ныгуылӕны 'рдыгӕй Германмӕ бабырсыны тыххӕй, фӕлӕ сӕ дзырд ӕххӕст нӕ кодтой ӕмӕ, дыккаг фронты фарста афтӕ дӕргьвӕтин кӕй хаста, уый хӕсты кӕрон дарддӕр аргьӕвта. Ӕппӕт дунейы адӕм ӕнхъӕлмӕ кастысты уыцы хъуыддагмӕ. Ӕнхъӕлмӕ кастыстӕм мах, ӕфсӕддонтӕ дӕр, ӕппӕт дунеон хӕсты уӕз ӕнӕхъӕнӕй дӕр йӕ уӕхсчытыл кӕмӕн уыд, уыцы советон адӕм. Мах знаджы ныддӕрӕн кӕнынмӕ хастам нӕ ныфс ӕнӕ дыккаг фронтӕй дӕр. Иу советом ӕфсӕддон дӕр нӕ сӕвӕрдтаид йӕ хотых, цалынмӕ фӕстаг гитлерон салдат тард ӕрцыдаид, уӕдмӕ. Мӕнӕ ныр Доны рахиз былыл иу ӕртӕ сӕдӕ метры ӕддӕдӕр ӕрцахстам хӕцӕн бынат ӕмӕ знагыл згъалӕм минӕтӕ. Хӕст чысыл куы фӕсабыр вӕййы, уӕд найӕм Доны нӕхи. Бӕлӕгъты абадӕм ӕмӕ, цалынмӕ бӕстӕ сабыр вӕййы, уӕдмӕ Сабыр Доны аленчытӕ кӕнӕм. Доны уӕлцъармӕ кӕсгӕйӕ, адӕймагмӕ афтӕ кӕсы, цыма раст цӕугӕдон дӕр ӕмбары адӕймаджы зӕрдӕйы уаг. Куы вӕййы бынтон сабыр, хуры тынтӕм цӕхӕртӕ фӕкалы, куы та байдайы фыцын, цыма рафыцы йӕ мӕт, знаджы ӕнаккаг митӕм кӕсгӕйӕ. 1942 аз. 15 август. Цӕуынц бонтӕ, карз хӕстытӕ не'нцайынц ӕппындӕр. Мах бахъуыд Доны галиу фарсмӕ рахизын ӕмӕ уым ӕрцахстам хӕцӕн бынат. Нӕ сӕрты ӕнӕсцухӕй зилдух кӕнынц знаджы хӕдтӕхджытӕ. Чысыл баулӕфыны бон фӕвӕййы адӕймаджы ӕхсӕв. Фӕлӕ ма хуыссӕг кӕй ахсы. Сау хабӕрттӕ хъуысы хуссары фронтӕй. Знаг фӕлӕгӕрды Цӕгат Кавказмӕ. Мӕ цӕстытыл уайынц мӕ зынаргъ Ирыстоны рӕсугъд быдыртӕ. Зӕрдӕйы нӕ фӕндыд ӕууӕндын, гитлерон цырыхъ Цӕгат Кавказы хохрӕбынтӕм бахӕццӕ уыдзӕн, зӕгъгӕ, сӕрмӕ цы уӕззау хъуыды бырыд, ууыл. Ӕнусон Кавказ, цыма куыд бауромдзысты дӕ фӕрстӕ, фашистом бирӕгьтӕ дӕ рӕсугъд уӕлвӕзтыл куы хизой, уӕд. Сау хъуыдытӕ лӕсынц сӕры магъзмӕ. Цымӕ цы ми кӕны афонмӕ мӕ гыццыл райгуырӕн хъӕу. Зӕрдыл ӕрбалӕууынц, немыц фӕнык цы хъӕутӕ фестын кодтой, уыдон. Ахӕм хъысмӕт ӕнхъӕлмӕ кӕсы Ирыстоны хъӕутӕ ӕмӕ горӕттӕм дӕр. Цыма цытӕ кӕндзысты мӕ хъӕубӕсты адӕм, цагъары куы бахауой, уӕд. Нӕй уымӕн уӕвын! Нӕ хъӕуы ууыл суанг хъуыды кӕнын дӕр. Мӕ хъуыдыты ӕндах мын фескъуынын кодта командиры хъӕлӕс. Уайтагъд нӕхи ацӕттӕ кодтам ӕмӕ, тагьд ӕхсгӕйӕ, аскъӕрдтам минӕтӕ знаджы фистӕг ӕфсады стыр къордыл. Нымадмӕ гӕсгӕ 120 немыцаджы мард ӕрцыд ацы райсом. 1942 аз. 12 октябрь. Фӕцис сӕрд, райдыдта ӕмӕ аивгъуыдта фӕззӕгӕн дӕр йе 'рдӕг. Хӕст карзӕй-карздӕр кӕны. Знаг бырсы Кавказмӕ. Хӕстытӕ цӕуынц Сталинграды бынмӕ ӕмӕ Мӕздӕджы районы. Уӕззау бонтӕ скодта нӕ райгуырӕн бӕстӕйыл. Советон ӕфсад ӕмбырд кодта тыхтӕ ахъаззаг цӕфтӕ ныккӕнынмӕ. Бӕрзӕйсӕттӕн цӕф уал ныккодтой гитлеронты Цӕгатаг фронты ӕфсӕдтӕ. Цалдӕр бонмӕ уӕгъдгонд ӕрцыдысты 600 хъӕуы ӕмӕ горӕты, пырхгонд ӕрцыдысты бирӕ немыцаг ӕфсӕддон хӕйттӕ. Мах лӕууыдыстӕм Сабыр Доны былтыл ӕмӕ ӕнхъӕлмӕ кастыстӕм, кӕд райдайдзыстӕм размӕ бырсын, уымӕ. Знаг къорд хатты алы бон дӕр фӕлтӕрӕнтӕ кодта Доныл ацы ран дӕр ӕрбахизыныл, фӕлӕ йӕ къухы ницы ӕфтыдис. Рӕстӕг уыд хорз. Диссаджы рӕсугъд хур бонтӕ кодта. Мӕ зӕрдыл арӕх ӕрлӕууынц мӕ сабийы бонтӕ. Ахӕм хъарм фӕззӕг иу быдыртӕ ӕмӕ хъӕдтӕ дзаг уыдысты алы хъӕздыгдзинадӕй. Мах иу къорд лӕппуйӕ цӕугӕдон Ӕрӕфы былтыл, ӕхсӕр ӕмбырд кӕнгӕйӕ, ӕрвыстам нӕ рӕстӕг. Науӕд та-иу хъӕддаг дыргътӕ хӕссынмӕ цыдыстӕм. Ныр дард фӕстейы аззадысты уыцы бонтӕ. Цаммар знаг фӕхӕццӕ кӕны Ӕрӕфы былтӕм. Мӕ райгуырӕн хъӕу Быдыры Дӕргъӕвсмӕ. Мӕ зӕрдӕ дзаг кӕны мастӕй. Мӕ зӕронд фыд. Уый нӕ уарзта, лӕппу уариау цӕрдӕг ӕмӕ ӕхсарджын куы нӕ уыдаид, уый. Ныр афонмӕ дзуры мӕ мадӕн, - ницӕййаг фырттӕ схастай, уӕртӕ ус, ӕмӕ нӕм знаджы уымӕн суагьтой, зӕгьгӕ! Цӕмӕй зонут сымах, ӕз мӕлынмӕ дӕр цӕттӕ кӕй дӕн, ӕрмӕст цӕмӕй зӕххы цъарӕй сӕфт ӕрцӕуа фашизм, ӕмӕ сымах хуызӕн мадӕлтӕ ӕмӕ фыдӕлтӕ сулӕфой дзаг риуӕй ӕмӕ ӕхсӕв бахуыссой ӕнӕмӕтӕй. Мах, ӕфсӕддонтӕ, мӕлӕтдзаг тох цы хъуыддаджы сӕраппонд кӕнӕм, уымӕн нӕй ӕнӕ 'рцӕуӕн. Мах уырны, знаг саст кӕй ӕрцӕудзӕн, фӕлӕ ма уый тыххӕй бафӕразын хъӕуы бирӕ зындзинӕдтӕн, бирӕ зиантӕн. Мах ныр нал стӕм раздӕры ӕвӕлтӕрд лӕмӕгь ӕфсӕддон хӕйттӕ. Хӕсты цӕхӕры сфидар нӕ хъару, сбирӕ нӕ зонындзинад, ӕмӕ райгуырӕн бӕстӕйы сӕрыл алы ӕфсӕддон дӕр ӕмбары, цавӕр ахсджиаг хӕс лӕууы йӕ размӕ, уый. Ӕндӕрхуызон у ныр нӕ ныхас дӕр знагимӕ. Хӕсты райдайӕнимӕ абаргӕйӕ, ныр дзӕвгар уӕззаудӕр сты нӕ цӕфтӕ. Ӕмбары йӕ знаг йӕхӕдӕг дӕр ӕмӕ йӕ фӕстаг тыхтӕ ӕмбырд кӕны, йӕ быцъынӕгскъуыны размӕ бырсыныл. 1942 аз. 15 октябрь. Мах дивизион - 528 хицӕн минометон дивизион - арӕзт уыд ӕртӕ минометон батарейӕ. Абон нӕм хӕрзбон зӕгьынмӕ ӕрцыдысты дивизионы командир Морозов ӕмӕ комиссар Ануфриенко. Ныддихтӕ нӕ кодтой ӕртӕ дихы ӕмӕ нӕ полчъытыл байуӕрстой. Ӕз бахаудтӕн 93 фистӕг ӕфсады пъолкъмӕ. Цӕуынц бонтӕ. 1942 аз.2б октябрь. Знон райсомӕй 5 сахатыл хъуамӕ райдыдтаиккам ныббырст. Цыппар сахатыл райсомы хӕрд бакодтам ӕмӕ ӕнхъӕлмӕ кӕсын байдыдтам, фӕлӕ ныббырсыны тыххӕй бардзырд нӕ уыд суанг изӕрмӕ дӕр. Абон райсомӕй ӕвиппайды сыхъуыст «Катюшӕты» гыбар-гыбур. Сырхзынг нӕмгуытӕ нызгьӕлдысты знагыл. Уый лӕууыд иу стыргомау хъӕу Клецк, зӕгъгӕ, уым. Мах дӕр нӕ минометтӕй фӕйнӕ дӕсгай минӕйы ауагьтам Клецкы 'рдӕм. Сармадзантӕ ӕмӕ минометты фӕстӕ бырсын райдыдтой фистӕг ӕфсад ӕмӕ цыбыр рӕстӕгмӕ Клецк сыгъдӕггонд ӕрцыд знаджы салдӕттӕй. Сырхӕфсӕддонтӕ ахызтысты Клецкӕй ӕмӕ сӕхи ӕрфидар кодтой хъӕуы ӕдде, уӕлвӕзтыл. 1942 аз. 27 октябрь. Абон ногӕй бырсын байдыдтой гитлеронтӕ. Расыг руминаг салдӕттӕ цыдысты стыр къордтӕй. Стынг ис тугкалӕн хӕст, нӕ фистӕг ӕфсӕддонтӕ бирӕ зиантӕ баййӕфтой, баззадис ма дзы чысыл къорд. Фӕлӕ уыдон нӕ хъавыдысты фӕстӕмӕ цӕуынмӕ, фидар лӕууыдысты сӕ бынӕтты, сӕ размӕ та быдырты цӕндтӕй лӕууыдысты знаджы мӕрдтӕ. Хорз ӕххуыс кодта фистӕг ӕфсадӕн артиллери дӕр. Нымадмӕ гӕсгӕ куыд сбӕрӕг, афтӕмӕй ӕрмӕст мах батарей минӕтӕй ныццагъта 700 руминаг салдат ӕмӕ афицеры бӕрц. 1942 аз. 12 ноябрь. Лӕууӕм хъӕу Хуссар Карапенскы. Цӕрӕг адӕмӕй ам ничиуал уыд. Немыцы хӕдтӕхджытӕ ӕнӕрынцойӕ калдтой ӕмӕ калдтой бомбӕтӕ. Райсомӕй фондз сахатыл райдайынц ӕмӕ уымӕй изӕрмӕ кӕрӕдзийы ивынц, афтӕмӕй зилдух кӕнынц нӕ сӕрмӕ. Абоны онг махыл ницыма зиан ӕрцыд. Ныр хӕст иу чысыл фӕсабыр, фӕлӕ уазал тынгӕй-тынгдӕр кӕны. Зӕхх арф ныссалд. 1942аз. 19 ноябрь. Стӕм Клецкӕй Серафимовичи астӕу. Райсомӕй 7 сахаты ӕмӕ 30 минутыл сармадзанты гыбар-гыбурӕй зӕхх нызмӕлыд. Архайдтой 100 «Катюшӕйы», 750 сармадзаны, 1860 минометы. Знаджы раззаг хахх пырхгонд ӕрцыд, ӕмӕ мах бырсӕм размӕ. 1942аз. 30 ноябрь. Ныр цалдӕр боны бырсӕм размӕ ныгуылӕн-хуссары 'рдӕм. Мӕнӕ ӕрлӕууыдыстӕм тыгьд быдыры астӕу. Бадӕм арты фарсмӕ. Ӕфсӕддонтӕй чи таурӕгътӕ кӕны, чи ӕхсӕвӕр хӕры, чи та хъуыдыты аныгьуылд ӕмӕ ӕдзынӕг кӕсы, арты ӕвзӕгтӕ сӕхи хӕрдмӕ, ӕхсӕвы тармӕ, куыд ивазынц, уымӕ. Быдырон дымгӕ дардӕй хаста уазал уыддзӕф ӕмӕ мидӕмӕ адӕймаджы буармӕ хызт. Ницыуал йӕ бон уыд цинелӕн дӕр уазал бауромынӕн. 1942 аз. 30 декабрь. Мӕй ӕмӕ ӕрдӕджы бӕрц рацыдис, мах ацы хъазахъаг тыгъд быдырты куы зилдух кӕнӕм, уӕдӕй. Бирӕ карз хӕстыты фестӕм уыцы рӕстӕг. Хӕринаг ӕмӕ донӕй тынг хъуаг ӕййӕфтам. Смӕллӕг сты нӕ бӕхтӕ, фӕлӕ ӕфсӕддонтӕ ӕнкъард нӕ кодтой. Хорз хабӕрттӕ хъуыстис ӕппӕт фронттӕй дӕр. Сталинграды бынмӕ 22 дивизийы, сӕ сӕргьы Гитлеры хуыздӕр фельдмаршӕл фон Паулюс, афтӕмӕй бахаудтой ӕрхъулайы. Ноджы знаг лидзӕг фӕцис Кавказӕй. Уӕгьдгонд ӕрцыд мӕ райгуырӕн хъӕу Дӕргъӕвс дӕр. Ацы стыр хӕстыты мах дивизи дӕр уыдис архайджытӕй иу. Лӕвӕрд нын ӕрцыд гвардион дивизийы ном. Нӕ номыр нын 7б-ӕй аивтой 51-мӕ. Ныр стӕм 51 гвардион дивизийы ӕфсӕддонтӕ. Ӕппӕт дӕр уыдысты сӕрыстыр нӕ ног ӕфсӕддон кады номӕй. 1943 аз. 10 январь. Ныры онг стӕм тыгьд быдыры, тынг сфӕлмӕцыдыстӕм уазалӕй. Л ӕууӕм Дмитровкӕйы хъӕуы бын. Знаг йӕхи ӕрфидар кодта хъӕуы ӕмӕ атӕрын нӕ комы. Мах - кӕстӕр командирты ӕмӕ астӕуккаг командирты - ӕрӕмбырд кодта дивизийы командир, гвардийы инӕлар-майор ӕмбал Товорколоде. Немӕ баныхас кодта. Нӕ размӕ нын сӕвӕрдта хӕс. Размӕ бырсыны рӕстӕг цавӕр хуызы хъуамӕ цӕуой фистӕг ӕфсад, стӕй цы ми хъуамӕ кӕна артиллери. Фӕстаг ныхасы нӕ бафарста: - Кӕдмӕ мах ам миты рагъыл цӕрдзыстӕм? Немыц та хъӕуы хъарм хӕдзӕртты мидӕг? Ноджы, загъта уый, не 'фсӕддӕ сты 150-200 км раздӕр, мах ам баззадыстӕм дард чъылдымы. Ныццӕвын хъӕуы, нӕ размӕ цы знаджы хай лӕууы, уый ӕмӕ баййафын хъӕуы не'мбӕлтты. Ӕппӕтӕй дӕр иттӕг разы уыдысты нӕ командиримӕ. 1943 аз. 12 январь. Знон изӕрырдӕм райдыдта, артподготовкӕ кӕй хонынц, уый ӕмӕ ӕхсӕв-бонмӕ нӕ банцад, Абон райсомӕй бабырстам хъӕумӕ, асыгьдӕг ӕй кодтам. Немыц лидзӕг фесты, фӕлӕ нӕ уынӕм цӕрӕг адӕмӕй иуы дӕр. Куыд рабӕрӕг, афтӕмӕй сӕ немыц атардтой хъӕуы кӕронмӕ, ӕмӕ уым уӕрмыты цардысты. Куы нӕ базыдтой, уӕд нӕм рахӕлӕф кодтой, бӕстӕ хъӕбыстӕй байдзаг. Цины цӕссыг уадултыл згъордта. Нӕ ирвӕзынгӕнджытӕ ӕрбацыдысты, зӕгьгӕ, хъӕр кодтой. Бирӕ хабӕрттӕ дзырдтой хъӕуы цӕрджытӕ немыцы ӕвирхъау миты тыххӕй. Фосы мыггагӕй хъӕуы ницыуал баззад, иууылдӕр сӕ бахордтой. Суанг ма куыйтӕ ӕмӕ гӕдытӕм дӕр бавнӕлдтой. Немыц хӕринаг никӕцӕй истой, ӕрмӕст хӕдтӕхджытӕй йеддӕмӕ, ӕмӕ уыдон та хӕстӕг нӕ уагътой нӕ зениткӕтӕ. Ӕххормаг гитлерон салдӕттӕ сӕдӕгӕйттӕй сӕхи лӕвӕрдтой уацары. Цӕуӕм дарддӕр. 7943 аз. 24 январь. Ныббырст тыхджынӕй-тыхджындӕр кӕны. Цыбыр рӕстӕгмӕ суӕгъд кодтам хъӕутӕ Карповкӕ, Новоалексеевкӕ, Дибиновкӕ ӕмӕ ӕндӕртӕ. Ацы заман базыдтам: нӕ дивизийӕн, 51 гвардион дивизийӕн, Сӕйраг Уӕлдӕр командӕгӕнӕджы бардзырды уыдис арфӕтӕ дыууӕ хатты иу мӕйы дӕргьы. Ӕфсӕддонтӕ тынг сӕрыстыр уыдысты уыцы хъуыддагӕй. Ныртӕккӕ ӕз дӕн улӕфӕн хӕдзары. Ардӕм ӕрӕмбырд кодтой рог цӕф ӕфсӕддонты. Ӕз дӕр 17 январы рог цӕф фӕдӕн ӕмӕ ныр улӕфын. Абон цыппӕрӕм бон рӕстӕг чысыл фӕхъармдӕр. Ӕфсӕддоны зӕрдӕ рухс кӕны хӕстон хабӕрттӕй. Алы рӕтты знаг дӕрӕнгонд цӕуы. Кӕронмӕ фӕхӕццӕ кӕнӕм Сталинграды хӕстон операци. 1943 аз. 2 февраль. Сталинграды группировкӕ дӕрӕнгонд ӕрцыд. Сӕйраг командӕгӕнӕг И.В.Сталин салам радта Сталинграды фронты ӕфсӕддонтӕн. Мингай гитлерон салдӕттӕ ӕмӕ афицертӕ ист ӕрцыдысты уацары. Фӕцис дыккаг дунеон хӕсты ӕппӕты стырдӕр операци. Ралӕууыд хиппӕлой цъаммар фыдызнаджы сӕфты райдайӕн. Фӕсыкк сты Гитлеры пропагандӕ, гермайнаг ӕфсады ӕнӕбасӕттондзинады тыххӕй цы аргъӕуттӕ кодтой, уыдон. Сырх ӕфсад ныккодта знагӕн бӕрзӕйсӕттӕн цӕф, нал бауыдзӕн уыцы цӕфӕй знагӕн ссӕрӕн суӕвын. 1943 аз. 4 февраль. Ӕппӕт Сталинграды фронты ӕфсӕддонтӕ ӕрӕмбырд сты революцийы фӕзмӕ. Митинджы раныхас кодтой нӕ инӕлӕрттӕ. Горӕтӕй ницыуал баззад. Зын ссарӕн дзы уыдис ӕнӕхъӕн хӕдзар. Мах цыдыстӕм уынгты фистӕгӕй, ӕмӕ адӕймаджы зӕрдӕ мӕгуыр кодта уыцы стыр горӕты хӕлддзӕгтӕм кӕсынӕй. Ахӕм хӕдзар нал баззад горӕты, ӕмӕ йӕ фарсыл иу мин нӕмыгӕй къаддӕр кӕмӕн нӕ сӕмбӕлд. Ныртӕккӕ у изӕры аст сахаты, бадын пъадвалы иу хӕлд хӕдзары бын. Ме 'мбӕлттӕ сты хъӕлдзӕг, чи фӕндырӕй цӕгъды, чи зары дзыхы дзагӕй. 1943 аз. 18 февраль. Дӕс бонӕй фылдӕр стӕм станцӕ Котлубаны, Сталинградӕй иу 40 км дарддӕр. Бӕстӕ у тынг уазал. Иуӕндӕс сахатыл рараст стӕм Котлубаны станцӕйӕ. Кӕдӕм цӕуӕм, уый бӕрӕг нӕу. Поезд куы араст, уӕд мӕ зӕрдыл ӕрбалӕуыд 1940 азы зымӕджы горӕт Орджоникидзе. Йӕ бынатӕй фезмӕлыд дзаг поезд, ӕмӕ Иры фӕсивӕд хӕрзбоны зарӕг ныккодтой. Уӕд мемӕ чи рацыд Ирыстонӕй, уыдонӕй абон иу дӕр нӕй мӕ разы. Карз хӕст сӕ аныхъуырдта. Бирӕ ныййарджытӕ, хотӕ ӕмӕ уарзон чызджытӕ баззадысты ӕнхъӕлмӕ кӕсгӕйӕ. 1943 аз. 28 февраль. Елецы горӕтмӕ бахӕццӕ стӕм 23 февралы. Ардыгӕй дарддӕр поезд нал цыдис, ӕмӕ мах фистӕгӕй араст стӕм дарддӕр. Уӕдӕй нырмӕ цӕуӕм ныгуылӕнмӕ. Бон ацӕуӕм 4045 км. Бонтӕ хъармӕй-хъармдӕр кӕнынц. Мит ӕнӕрынцойӕ тайы, фӕндӕгтыл фӕзындис доны мӕлттӕ. 1943 аз. 20 мартъи. Раздӕр цы хъарм рӕстӕг фӕкодта, уый аивта тыхджын уазалтӕй. Размӕ цӕугӕйӕ, зынӕй ӕвзӕрстам нӕ развӕндаг. Тымыгъ хаста ӕмӕ миты хъӕпӕнты бын фӕцис бӕстӕ. Мах цыдыстӕмӕмӕцыдыстӕм. Фронт хӕстӕгӕй-хӕстӕгдӕр кодта. Нӕ фӕндаг уыд горӕт Курскы 'рдӕм. 14 мартъийы бахӕццӕ стӕм Курскмӕ ӕмӕ йӕ фӕстейӕ фӕуагътам. Горӕт нырма уыд ӕнӕхъӕн, сыгъдӕг. Фӕндаг уыд хорз асфальтӕй ӕхгӕд. Абон ӕрбахӕццӕ стӕм хъӕу Прохоровкӕмӕ, ӕрцахстам хӕцӕн бынӕттӕ ӕмӕ ӕнхъӕлмӕ кастыстӕм знагмӕ. Иу ӕвзӕр хабар фехъуыстам фронтӕй, Харьков дам немыц бацахстой, зӕгьгӕ. 1943 аз. 2 апрель. Белгороды фӕндагыл хъӕу Яковлевы ӕхсӕн бынӕттӕ ӕрцахстам хъӕуӕй чысыл ӕддӕдӕр. Ахӕм тыхджын фидӕрттӕ фыццаг хатт аразӕм мах. Нӕ дивизи ахсы 25 км дӕргьӕн ӕхсӕн бынат. Куыд зыны, афтӕмӕй нӕхи цӕттӕ кодтам карз хӕстытӕм. Знаг Харьковы бынмӕ сӕмбырд кодта бирӕ ӕфсӕддон хӕйттӕ ӕмӕ хъавы горӕттӕ Обоянь, Курск ӕмӕ Белгород байсынмӕ. 1943 аз. 1 июнь. Дзӕвгар рӕстӕг лӕууӕм ам мӕнӕ иу хъӕды къохы. Рӕстӕг у тӕвд. Нӕ алыварс бӕстӕ цъӕх адардта. 1943аз. 5 июль. Знон знаг райдыдта бырсын. 12 сахаты карз хӕстыты фӕстӕ ӕрбатыдта хъахъхъӕнынады фыццаг хахх. Мах лӕууӕм дыккаг хаххы. Абон йӕ цӕф сӕмбӕлд махыл. 1000 хӕдтӕхӕджы, кӕрӕдзи ивгӕйӕ, калдтой бомбӕтӕ. Бӕстӕ фӕздӕг ӕмӕ рыджы бын фӕцис. Хӕсты хъӕр не'нцайы иу минут дӕр. 1943 аз.виюль. Ногӕй-ногмӕ калы знаг йӕ тыхтӕ размӕ. Тох тынгӕйтынгдӕр кӕны. Бахъуыдис нӕ иу-чысыл фӕстӕмӕ рацӕуын. Ӕз бадын мӕнӕ иу ададжы мӕ расчетимӕ, хъӕу Сухой Сопотинмӕ хӕстӕг. Хъӕу нӕ зыны фӕздӕгӕй. Судзынц цӕрӕг адӕмы хӕдзӕрттӕ. Немыцаг хӕдтӕхджытӕ ӕппындӕр не 'нцайынц сӕ бомбӕтӕ калынӕй. Ныууагътам хъӕутӕ Кочетовкӕ ӕмӕ Сухой Сопотин. Нӕ хӕцӕн бынат аивтам ӕндӕр ранмӕ. 1943 аз. 22 июль. Чи нӕ зоны, цавӕр ӕхсызгондзинад у адӕймаджы зӕрдӕйӕн ахӕм карз тохы бирӕ рӕстӕджы фӕстӕ дӕ хъӕуккаг ӕмгарыл куы сӕмбӕлай, уӕд. Ӕз абон сӕмбӕлдтӕн мӕ хъӕуккаг Фидараты Инаккойыл. Уӕлдай тынгдӕр цин фӕкодтам кӕрӕдзийыл, фӕстаг рӕстӕг цы карз хӕстытӕ ӕрцыд, уырдыгӕй дзӕбӕхӕй кӕй раирвӕзтыстӕм, уый тыххӕй. Бирӕ хабӕрттӕ фӕкодтам. 1943 аз. 31 июль. Лӕууӕм иу комы, цӕттӕ кӕнӕм нӕхи размӕ бырсынмӕ. Уымӕ цӕттӕ кӕны йӕхи ӕнӕхъӕн Сырх Ӕфсад дӕр. Рӕстӕг 43уарынджын хӕссы ӕмӕ хъыгдары сабырцӕрӕг адӕмы хлепа кӕрдынмӕ. Уарынты фӕстӕ искуы иу хатт хур ракӕсы ӕмӕ уӕд уыдон дӕр февналынц кӕрдынмӕ. 1943 аз.З август. Знон нӕхи хӕстӕг бӕластам фыццаг хаххмӕ ӕмӕ ӕрцӕттӕ кодтам хӕцӕн бынӕттӕ. Абон райсомӕй фондз сахатыл бӕстӕ базмӕлыд, нынниудтой «Катюшӕтӕ». Ныннӕрыдысты сармадзантӕ ӕмӕ минометтӕ. Бӕстӕ фӕздӕджы бын фӕцис. Уыцы уынӕргъын ахаста 30 минуты. Уыцы рӕстӕг ӕз дӕр мӕ расчетимӕ ауагътон 60 минӕйы. Иттӕг хорз кусынц мӕ хӕстон ӕмбӕлттӕ: Денисов - 2 номыр ӕмӕ Бекеев - 3 номыр. Кӕрӕдзийы дзырд ӕмбарӕм хорз. Карз хӕстыты бахсыстыстӕм иумӕ. 1943 аз. 4 август. Нӕ фистӕг ӕфсад барӕмыгътой знаджы фидар ӕмӕ бырсынц размӕ. Карз хӕстытӕ не'нцайынц иу минут дӕр. Немыц ӕппӕт хъарутӕй архайынц не 'фсӕдты бырст бауромыныл. Ӕз бадын нартхоры хуымы астӕу ӕд миномет ӕмӕ ӕхсӕм. У сихор. Знаджы ныхмӕлӕуд саст ӕрцыд ӕмӕ лидзы фӕстӕмӕ. 1943 аз. 14 август. Ныр цалдӕр боны цӕуӕм размӕ. Нӕ минометтӕ ласӕм немыцаг машинӕты, кӕй байстам, ахӕмты. Абон стӕм хъӕу Отраднӕйы. Ардӕм хӕстӕг у Кочубеевкӕйы хъӕу. Ацы ран фыццаг хатт хӕцын райдыдта нӕ дивизи знагимӕ. Фыццаг хатт ам ауагътам нӕ уӕззау минометӕй минӕтӕ. 1943 аз. 15 август. Знаг ӕрбатыдта нӕ чъылдыммӕ, алыг нын кодта фӕстӕмӕ нӕ фӕндаг. У ӕхсӕвы 12 сахаты. Нӕ хӕцӕнгӕрзтӕ разылдтам фӕстӕрдӕм ӕмӕ райдыдтам знаджы ӕрхъулайӕ рацӕуыныл тох кӕнын. Фӕстӕмӕ фӕцыдыстӕм 10 км хӕцгӕ. Ӕрӕджы немыцы дзӕмбытӕй кӕй суӕгъд кодтам, уыцы хъӕутӕ ногӕй хаудысты уыцы тугдзыхтӕм. Адӕм сӕ цӕссыг калгӕ кастысты нӕ фӕстӕ. 1943 аз. 19 август. Ӕнӕхъӕнӕй раирвӕзтыстӕм ӕрхъулайӕ. Зноны онг лӕууыдыстӕм Калантӕвы хъӕуы. Абон та карз хӕстыты фӕстӕ ногӕй рацыдыстӕм фӕстӕмӕ иу 10 км бӕрц. 1943 аз. 27 август. Цалдӕр боны дӕн старшина. Ныр дзӕвгар рӕстӕг ӕппындӕр не 'нцайынц карз хӕстытӕ. Абон райсомӕй раджы райдыдтам размӕ бырсын, райстам уал Любовкӕйы хъӕу. 1943 аз. 10 ноябрь. Горӕт Полтавӕмӕ ӕххӕст нӕма бацыдыстӕм, афтӕ нӕ баурӕдтой нӕ размӕцыдӕй ӕмӕ нӕ ласын райдыдтой Цӕгаты 'рдӕм. Ахызтыстӕм Харьковыл, Тулӕйыл, Мӕскуыйыл, Калининыл ӕмӕ ӕрлӕууыдыстӕм Калинины облӕсты хъӕды астӕу. Иу чысыл куы афӕстиат стӕм, уӕд араст стӕм фронты 'рдӕм. Ахызтыстӕм горӕт Великие Луки, зӕгьгӕ, ууыл. Ацы горӕт у тынг пырх. Иу хӕдзар дӕр дзы ӕнӕхъӕн нал баззад. Суанг ма йӕ алыварс хъӕутӕ дӕр хӕлд ӕрцыдысты. Ныр лӕууӕм быдыры астӕу. Мит тъыфылӕй уары. Райсомӕй боны цъӕхыл зЬехх нызмӕлыд сармадзанты ӕмӕ ӕндӕр алыхуызон хӕцӕнгӕрзты нӕрынӕй. Ӕз ӕрлӕууыдтӕн Невелы горӕты мӕ хозвзводимӕ. Невелы горӕт, ӕваст бабырсгӕйӕ, райстой не 'фсӕддӕ 6 октябры. Ист ӕрцыд бирӕ трофейтӕ, хӕцӕнгӕрзтӕ ӕмӕ ӕндӕр алыхуызон хӕстон мулк. Абон нӕ размӕбырстӕй ницы рауад. Нӕ къухы ницы бафтыд. 1943 аз. 10 декабрь. Нырма цӕрӕм горӕт Невелы. У уазал, зымӕг йӕ кӕнонтӕ кӕны. Горӕты цӕрӕг адӕмӕй ничи ис, фӕйнӕрдӕм фӕлыгьдысты. Абон у уӕлдай уазалдӕр бон. Цӕгатӕй дымы цыдӕр хуылыдз дымгӕ ӕмӕ адӕймаджы иннӕрдӕм хизы. Дардӕй хъуысы пулеметты къӕр-къӕр. Ӕхсӕвы тары лӕууынц горӕты бӕрзонд хӕдзӕрттӕ ӕмӕ аргъуантӕ. Аргъауы уӕйгуытау ӕгомыгӕй ӕмӕ ӕнкъард каст кӕнынц, знаджы сармадзанты нӕмгуытӕ сын сӕ алыварс зӕхх куыд змӕнтынц, уымӕ. 1943аз. 16 декабрь. Ныр цалдӕр боны нӕхи цӕттӕ кӕнӕм ног ныббырстмӕ. Ӕфсӕддонтӕ йӕм ӕнхъӕлмӕ кастысты, исты стыр бӕрӕгбонмӕ ӕнхъӕлмӕ кӕсӕгау. Абон 7 сахатыл ӕз батарейӕн хӕринаг сластон. Къухнӕ арвыстон хӕдзарадон взводмӕ. 12 сахатыл райдыдта размӕбырст. Хӕст тынг стыхджын, фӕлӕ ницы уайы не 'фсӕддонты фӕлтӕрӕнтӕй. Знаджы салдӕттӕ сӕ дзӕмбытӕ ныссагътой ӕмӕ нӕ комынц фезмӕлын сӕ бынӕттӕй. Изӕрмӕ хӕст басабыр. Не 'мбӕлттӕй ӕртӕ фӕмард: Смирнов, Поченцов ӕмӕ Фролов. Поченцов рагӕй ис нӕ батарейы, райста бирӕ хӕрзиуджытӕ. Ныр абон аскъуыд йӕ цард. Ӕхсӕвы нӕ дивизи араёст Невелӕй. Цӕуӕм ӕндӕр ранмӕ. 1943 аз. 24 декабрь. Рацыдыстӕм иу 30 км дарддӕр ӕмӕ абон райсомӕй раджы райдыдтам бырсын. Карз хӕстыты фӕстӕ знаджы фидӕрттӕ батыдтам ӕмӕ размӕ бацыдыстӕм иу 15 км бӕрц. 4 Заказ № 67 1943 аз. 26 декабрь. Нӕ дивизи та нын ардыгӕй систой, ӕмӕ ӕндӕр ранмӕ рацыдыстӕм. Невелы горӕтӕй 26 км цӕгатырдӕм. 1944 аз. 2 январь. Ӕнӕнхъӕлӕджы ныббырстӕй немыцы фидӕрттӕ батыдтам ӕмӕ цӕуӕм размӕ. Ацы хӕцӕнтӕ знаг фӕрӕвдз кодта дыууӕ азы дӕргьы ӕмӕ сӕ бон дыууӕ боны ныхмӕ лӕууӕн нӕ бацис. Советон зӕххӕй уӕгъдгонд ӕрцыд 40 км. Размӕ цӕуынӕй ӕрлӕууыдыстӕм Новосокольникийы горӕты бынмӕ. Знагӕн йӕ бон бацис ныхкъуырд радтын. Цӕуӕм та ардыгӕй ӕндӕр ранмӕ. 1944 аз. 10 январь. Ракодтой нӕ фронтӕй чысыл дарддӕр, ӕмӕ ныр ӕртыккаг бон ам улӕфӕм. Цӕттӕ кӕнӕм нӕхи бырсынмӕ. Абон бацыдыстӕм хӕстӕгдӕр раззаг хаххмӕ. 1944 аз. 19 январь. Кӕсӕм ӕнхъӕлмӕ ног ныббырсты райдайӕнмӕ. Нӕхицӕн хъарм землянкӕтӕ срӕвдз кодтам ӕмӕ уымыты цӕрӕм. Мӕнӕ ныр ӕз бадын фӕндырӕй цӕгъдӕг Алешины фарсмӕ. Уый у бӕзӕрхыг бурхил хъазахъаг лӕппу. Хорз цӕгъды ирон тымбыл кафты цагъд. Нӕ фӕндыр та у, суанг Сталинградӕй кӕй рахастам ӕмӕ кӕй хъахъхъӕнӕм, ахӕм. Изӕр. Бадӕм Алешины алыварс. Уый цӕгъды, мах зарӕм. 1944 аз. 31 январь. Цалдӕр боны цӕуӕм размӕ. Знаг лидзы. Хӕсты быдыры ныууагъта сӕдӕгай салдӕттӕ ӕмӕ афицерты марды. Суӕгъд кодтам иу цалдӕр хъӕуы. Мит у уӕрджытӕм, фӕлӕ ӕфсӕддонтӕ бырсынц ӕмӕ бырсынц размӕ. Гитлеронтӕ дӕттынц тынг ныхкъуырд. Фӕстаг боны нӕ размӕцыд урӕд ӕрцыд. Нӕ къухы нӕ бафтыд иу километр бацӕуын дӕр. Абон фӕмард нӕ фӕндырдзӕгъдӕг Алешин ӕмӕ йе 'мбал Шевцов. Фӕмард сты иу акъоппы, уырдӕм сыл сӕмбӕлд минӕ. Ныппырх ис сӕ миномет дӕр. Тынг фӕхъыг кодтам уыцы зиантыл, фӕлӕ цы уайы хъыг кӕнынӕй. Нӕ батареймӕ ма байу кодтой дыууӕ минометы ӕмӕ нӕ рауад минбатальон. Ӕз раздӕрау дӕн батарейы старшина. 1944аз. 10 февраль. Мӕ зӕрдӕйӕ нӕ цух кӕны мӕ уарзон ӕмбал Алешин. Мӕ хъустыл уайы йӕ диссаджы фӕндыры цагъд. Фӕндырмӕ куы бакӕсын, уӕд мӕ зӕрдӕ ӕрбауынгӕг вӕййы. Абон райсомӕй рараст стӕм ӕмӕ цӕуӕм дард фӕндагыл. Фӕстейы аззадысты, знагӕй кӕй асыгьдӕг кодтам, уыцы хъӕутӕ. Аззад фӕсте Волосоновы хъӕу дӕр. Уым ныгӕд у мӕ хӕлар Алешин дӕр. 1944 аз. 26 февраль. Бахызтыстӕм Белоруссимӕ. Ам бӕрзонд нӕзы хъӕды астӕу аразӕм нӕхицӕн цӕрӕн бынӕттӕ. Нӕхи цӕттӕ кӕнын райдыдтам ногӕй бырсынмӕ. 1944аз. Юмартъи. Барӕмыгътам знаджы раззаг хахх ӕмӕ райдыдтам размӕ бырсын. Немыц ныхмӕ лӕууы, ӕппӕт тыхтӕ дӕр ӕрӕмбырд кӕнгӕйӕ. Зӕхх ӕмризӕджы ризы хӕцӕнгӕрзты гыбаргыбурӕй. Гитлеронтӕ хӕстмӕ кодтой ног ӕмӕ ног тыхтӕ. Кӕд тынг ныхкъуырд лӕвӕрдтой, уӕддӕр махӕн нӕ къухы бафтыд иу 4 км размӕ бацӕуын. 1944 аз. 9 апрель. Хӕст йӕ цыренӕй ӕрынцад. Мах та сметой ӕмӕ нӕ ракодтой ӕнӕр ранмӕ. Уырдыгӕй дӕр та нӕ сметой ӕмӕ ӕрбацыдыстӕм мӕнӕ ардӕм. Ам ӕрцахстам хъахъхъӕнынадон хахх ӕмӕ ныр ӕртӕ боны лӕууӕм ам. 1944аз. 1 май. Хорз арвыстам майы бӕрӕгбон. Ӕфсӕддонтӕ сӕхи бӕрӕгбоны арӕзт скодтой. Алкӕмӕн дӕр 500 гр уырыссаг арахъ ӕрбаластон. Сихоры 12 сахатыл райдыдтам бӕрӕгбон кӕнын. Изӕрмӕ чи расыг фӕцис ӕмӕ йӕхи ӕруагъта улӕфынмӕ, чи та схъӕлдзӕг нозтӕй ӕмӕ нал ӕфсӕст зарын ӕмӕ кафынӕй. Ӕппӕт фронты дӕр хӕст уыд сабыр, ӕмӕ мах дӕр ӕдасӕй арвыстам нӕ бӕрӕгбон. 1944аз. 10 май. Ӕрвитынц мӕ хӕстон скъоламӕ. Мӕхи тагъд ацӕттӕ кодтон. Хӕрзбон загътон ме 'мбӕлттӕн, мӕ батарейӕн, ныр цыппар азы кӕимӕ дӕн, уыцы батарейӕн. Мӕнӕ ӕрбахӕццӕ дӕн Невелы горӕтмӕ. Ардыгӕй цӕуӕм дарддӕр. 1944аз.25 май. Стӕм хӕстон скъолайы горӕт Омскы. Фӕзындис мын ног ӕмбӕлттӕ. 1944аз. 11 июнь. Скъоламӕ куы ӕрбацыдыстӕм, уӕдӕй нырмӕ кусӕм быдыры. Къахӕм картоф. Ӕфсӕддонтӕ мӕсты кодтой. «Фронты адӕм мӕлгӕ кӕнынц, мах та картоф къахӕм», дзырдтой уыдон. Ӕмӕ, ӕцӕгӕйдӕр, кӕй зӕгъын ӕй хъӕуы, зын уыд адӕймагӕн арф чъылдымы бадын, Советон ӕфсад знагӕн бӕрзӕйсӕттӕн цӕфтӕ куы кӕны, уыцы рӕстӕг. 1944 аз. 19 июнь. Цалдӕр боны цӕрын ме 'мбал Конкин Иваны хӕдзары Дашковойы хъӕуы. Ацы хъӕуы рӕзты цыдыстӕм поезды, ӕмӕ, Конкин куы загъта, уым ис мӕ хӕдзар, зӕгьгӕ, уӕд нӕхи ракуырдтам лейтенантӕй ӕмӕ ам рахызтыстӕм. Нӕ цард у хорз. Цӕрджытӕ нӕ фырцинӕй зӕхмӕ дӕр нӕ уадзынц. Хӕринагӕй дӕр нӕм зилынц хорз. 1944 аз. 25 июнь. Мӕскуыйӕ 25 км ӕддӕдӕр горӕт Люберцыйы цӕрӕм ныр цалдӕр боны. Ардӕм ӕрбацыдыстӕм Дашковойы станцӕйӕ. Кусгӕ ницы кӕнӕм, ӕрмӕсттезгъо кӕнӕм уынгты. 1944 аз. 6 июль. Мӕ цард цӕуы уыцы иухуызон. Фӕстаг заманы мӕм бирӕ ивддзинӕдтӕ нӕй. Радио хӕссы Мӕскуыйӕ хорз хабӕрттӕ. Иу иннӕйы фӕстӕ уӕгъдгонд цӕуынц Советон горӕттӕ: 3 июлы Сырх ӕфсад суӕгьд кодта горӕт Минск, 4 июлы горӕт Полоцк. Уый фыццаг Прибалтикой фронты ӕфсад инӕлар Баграмяны разамындӕй асырдтой знаджы Полоцкӕй. Уыцы хӕсты фесгуыхт 50 артиллерион дивизи, йӕ инӕлар Черников. Ацы дивизи у мӕн дивизи. Хӕсты тымыгьы лӕг йӕ хӕдзары бӕрц бауарзы, цы ӕфсӕддон хайы службӕ фӕкӕны, уый. Ӕз дӕр 50 дивизи уымӕн хонын мӕн дивизи. Кӕд мӕхӕдӕг ныртӕккӕ уым нӕ дӕн, уӕддӕр ардыгӕй мӕ хъус дарын дивизийӕн йӕ алы къахдзӕфмӕ дӕр, ӕмӕ мын стыр ӕхсызгондзинад радты, Информбюройы сводкӕйы йӕ хъӕбатырдзинады кой куы вӕййы, уый. Зын та мын вӕййы уый, ӕмӕ мӕхӕдӕг мӕ хӕстон ӕмбӕлтты астӕу кӕй нӕ дӕн, сӕ хъабатыр тохы мӕ хай кӕй нӕй, уый. 1944 аз. 7 июль. Абон мӕм фӕсидт хистӕр лейтенант Калоты Барис ӕмӕ загъта: - Дӕхи бацӕттӕ кӕн, дӕттӕм дын фынддӕс боны уӕхимӕ ацӕуынӕн. Мӕ цинӕн нал уыд кӕрон. Ӕмӕ чи нӕ кӕнид цин. Уыйбӕрц рӕстӕг ма фен дӕ мады, дӕ фыды, хӕстӕджыты, уӕлдайдӕр ахӕм тыхст заман, ахӕм карз тохы рӕстӕг. Уыцы ӕхсӕв мӕ цӕстытӕ кӕрӕдзийыл нӕ рӕвӕрдтон. Нал мӕ ахста хуыссӕг. Мӕ цӕстытыл уадысты Ирыстоны быдыртӕ, мӕ райгуырӕн хъӕу. Цымӕ цы хуызӕнӕй сӕййӕфдзынӕн мӕ хъӕубӕсты знаджы оккупацийы фӕстӕ. Алыхуызон хъуыдытӕ кӕрӕдзийы ивтой сӕры магьзы ӕхсӕв-бонмӕ. 1944 аз.виюль. Райсомӕй дӕс сахаты ӕмӕ цыппор минутыл араст мӕ поезд Мӕскуыйӕ Кавказы 'рдӕм. Бадын вагоны, ӕмӕ мӕм афтӕ кастис, цыма поездӕн ӕппындӕр размӕ ницы ӕнтысы ӕмӕ цыма мӕн фыддӕрагӕн афтӕ сабыр цӕуы. Фӕндыди мӕ, базыртӕ куы базаид поездыл ӕмӕ мӕ цӕсты фӕныкъуылдмӕ куы ныххӕццӕ кӕнид нӕхимӕ. 1944 аз. 12 июль. Изӕры 7 сахатыл ӕрхызтӕн поездӕй Елхоты станцӕйы. 1944 аз. 13 июль. Сихор нӕма уыд, афтӕ скастӕн кӕсгон хъӕуы сӕрӕй Дӕргъӕвсы коммӕ. Уӕхӕдӕг ахъуыды кӕнут, цы зӕрдӕ мӕм уыдаид, ууыл. Мӕ зӕрдӕ риуы нал лӕууыд, къултыл хоста йӕхи. Цӕстысыгтӕ уадултыл згъордтой дӕлӕмӕ. Цӕй зынаргъ дӕ, цӕй, райгуырӕн бӕстӕ. Райгуырӕн хъӕу. Ӕрлӕууыдтӕн доны фаллаг фарсы уӕлвӕзыл ӕмӕ мӕ цӕстытӕ хъӕуӕй сӕхи атонын нал куымдтой. Бирӕ фӕкастӕн хӕдзӕрттӕм, уынгтӕм, стӕй ныххызтӕн коммӕ ӕмӕ Ӕрӕфы доны был дӕлгоммӕ ӕрхуыссыдтӕн. Ӕртӕ хатты йын аба кодтон, стӕй донӕй адджын нуӕзт бакодтон. 1944 аз. 19 июль. Дӕн нӕхимӕ, мӕ райгуырӕн хӕдзары. Цин кӕнынц мӕ зӕронд мад ӕмӕ фыд, цин кӕнынц мӕ чысыл ӕфсымӕртӕ. Цӕуынц мӕм хъӕубӕсты адӕм ӕгас цӕуай зӕгъынмӕ. Афӕрсынц сӕ бӕлццӕттӕй, кӕд, мыййаг, искуы фембӕлдтӕ, йе та йын зоныс йӕ хабарӕн исты, зӕгьгӕ. Тынг хъӕлдзӕг ӕрвитын рӕстӕг. Бон тезгьо кӕнын быдырты ӕмӕ хъӕдты, изӕрӕй арӕх фӕцӕуын уазӕгуаты мӕ хӕлӕрттӕм кӕнӕ хӕстӕджытӕм. 1944 аз. 25 июль. Фӕцис мӕ рӕстӕг, цӕуын фӕстӕмӕ. Абон боны ӕртӕ сахатыл араст дӕн мӕ хӕдзарӕй. Фӕндараст зӕгъынмӕ ӕрӕмбырд сты нӕ сыхбӕсты фӕсивӕд. Изӕрырдӕм ӕрхӕццӕ дӕн Елхоты станцӕмӕ. Ардӕм мемӕ рацыдысты мӕ хо Маруся ӕмӕ Бӕдтиаты Райычкӕ. Хӕрзбон сын загьтон ӕмӕ схызтӕн поезды вагоны сӕрмӕ, ӕндӕр ницы амалӕй уыд ацӕуӕн. Фӕндӕгтӕ дзаг уыдысты цӕуӕг адӕм ӕмӕ ӕфсӕддонтӕй. 1944 аз. 20 август. Мӕ фӕндаг уыд Мӕскуыйыл. Уырдыгӕй - Ленинградмӕ. Ам нырма бӕрӕг дардта блокадӕйы фӕд, горӕт уыд нырма мӕгуыргомау, ӕрдӕгхӕлдтытӕ. Фронты раззаг хахх цыдис Финляндийы зӕххыл, раст 1940 азы хӕстытӕ цы хъӕдты цыдысты, уым. Карелийы фронты амӕй дарддӕр нӕма ацыдысты не 'фсӕдтӕ. Сабыр ӕмӕ рӕсугъд дон Свиры был лӕууы горӕт Владейни поле, зӕгъгӕ. Горӕтӕн йе'рдӕг у хӕлд, йӕ кӕрӕттӕ, стӕй доны былгӕрӕттӕ дзаг сты блиндажтӕ ӕмӕ акъоппытӕй. Нӕ фӕндагыл уыд бирӕ уырыссаг хъӕутӕ. Адон дӕр уыдысты тынг хӕлдтытӕ. Ныр мӕнӕ цалдӕр боны лӕууӕм раззаг хаххы. Нӕхи бацӕттӕ кодтам хӕстмӕ ӕмӕ ӕнхъӕлмӕ кӕсӕм знаджы контратакӕтӕм. Ацы хъӕды иу хабар ӕрцыд, ӕмӕ йын нӕй ӕнӕ радзургӕ. Августы 14 полкъӕй иу майор ӕмӕ иу капитан семӕ аистой иу салдат ӕмӕ ацыдысты хъӕдмӕ зокъотӕ ӕмбырд кӕнынмӕ. Уый адыл ӕртӕ лӕджы фесӕфтысты. Рацыд дыууӕ суткӕйы. Ӕртыккаг бон мах арвыстой агурӕг авд лӕгӕй. Бирӕ разилбазил фӕкодтам тар хъӕды астӕу, фӕлӕ ницы ссардтам. Ногӕй та нӕ ӕртындӕс лӕгӕй арвыстой агурӕг. Ацыдыстӕм тынг дард, ахызтыстӕм бирӕ цъымараты сӕрты. Хъӕды ахӕм рӕттӕм бахӕццӕ стӕм, ӕмӕ дзы цъиу дӕр нӕ уыдис. Бирӕ тухиты фӕстӕ ӕрбаздӕхтыстӕм фӕстӕмӕ нӕ батареймӕ. Дыккаг бон та нӕ ногӕй арвыстой агурынмӕ цыппор ӕртӕ адӕймагӕй. Немӕ рацыд нӕ батарейы командир, хистӕр лейтенант Курчин. Арф та бацыдыстӕм тар хъӕды астӕу. Бафтыдыстӕм иу стыр цъымарамӕ, йӕ сӕрты арӕзт уыд хид. Ӕвӕццӕгӕн, 1940 азы кӕй сарӕзтой, ахӕм. Хидыл ахизгӕйӕ, бафтыдыстӕм иу сакъадахгондмӕ, йӕ уӕлцъар дзаг уыд зӕронд акъоппытӕй ӕмӕ телын фидӕрттӕй. Бӕрӕг уыд, ам карз хӕстытӕ кӕй цыд, уый. Фӕндагыл фенӕн уыд ӕфсӕддонты дарӕсы хӕйттӕ ӕмӕ стӕгдартӕ. Нӕ зӕрдыл нын ӕрлӕууын кодтой, знаг размӕ куы бырста 194142 азты, уыцы замантӕ. Изӕрмӕ та нӕхимӕ ӕрбахӕццӕ стӕм фӕлладӕй. Ӕртӕ лӕгӕй ницы хабар ис, фесӕфтысты. Абон та райсомӕй ногӕй ацыдысты ӕфсӕддонтӕ агурӕг. Агурынмӕ чи ацыд, уыдон иу-дыууӕ километры ӕддӕдӕр бахаудтой минӕджын быдырмӕ. Минӕ сыл фехӕлд, ӕмӕ дзы ӕртӕ ӕфсӕддоны фӕмард. Уӕд сӕфт адӕмы агурын райдыдтой ам ӕмӕ сын уалынмӕ ссардтой сӕ мӕрдтӕ. Ацы ран сыл минӕ фехӕлд. Капитан ӕмӕ салдат фесты дзыхъмард, майор та фӕцис уӕззау цӕф. Йӕ зӕнг ма йӕхӕдӕг бабаста, стӕй абырыд иуфарс иу цыппор метры ӕмӕ уым авд боны тухитӕ фӕкодта. Йӕ пистолетӕй ӕхста хӕрдмӕ, кӕд исчи фехъусид, зӕгьгӕ, ӕмӕ ныр йӕ цуры лӕууы афтидӕй. Абон ма йӕ хъармӕй баййӕфтой ӕфсӕддонтӕ. Ӕвӕццӕгӕн, ӕрӕджы амард. Дысон бонырдӕм, кӕнӕ абон райсомӕй. Тынг фӕхъыг кодтам не'мбӕлтты мӕлӕтыл. 5? 1944 аз. 4 сентябрь. Мах лӕууӕм нӕ зӕронд хӕцӕн бынӕтты. Бирӕ алыхуызон хабӕрттӕ хъуысы фронты алы рӕттӕй. Не'фсад бацахста горӕт Бухарест. Румын хӕцын райдыдта Германы ныхмӕ. Германы ныхмӕ тагьд хӕцын райдайдзӕн Финлянди дӕр. Размӕ бырсынц Англис ӕмӕ Америчы ӕфсӕддӕ Францы зӕххыл. Райстой знагӕй торӕт Париж ӕмӕ ӕндӕр горӕттӕ. Цин кӕнынц ӕфсӕдонтӕ, хӕсты кӕрон кӕй ӕрбахӕстӕг кӕны, уый сбӕрӕг ӕмӕ. 7 944 аз. 5 сентябрь. Райсомы 8 сахаты. Бӕстӕ ныссабыр ис. Нал хъуысы сармадзантӕ ӕмӕ бомбӕты гыбар-гыбур. Ӕрсабыр пулеметты къӕр-къӕр. Дис кӕнӕм, цы хабар у, ууыл. Уалынмӕ батарейы парторг радзырдта, Финлянди абонӕй фӕстӕмӕ махимӕ нал хӕцы. Ӕрвиты Германы ӕфсӕдты йӕ зӕххӕй. Кӕд нӕ акомой, уӕд сын райсдзӕн сӕ хӕцӕнгарз ӕмӕ сӕ бакӕндзӕн уацайраджы бынатмӕ. Ӕфсӕддонтӕ тынг цин кодтой, цыма раст хӕст бынтондӕр фӕцис, афтӕ сӕм кастис. Ӕмӕ ӕцӕгӕй дӕр бӕрӕг уыд, гитлерон ӕрдонгӕн йӕ фӕстаг бонтӕ кӕй ӕрхӕццӕ кӕнынц, уый. 1944 аз. 8 сентябрь. Нырма лӕууӕм нӕ зӕронд бынаты. Цӕттӕ кӕнӕм нӕхи размӕ цӕуынмӕ. Фӕстаг заманты бӕлвырд фӕхъӕлдзӕгдӕр ӕфсӕддонты цард. Иу бурхил салдат нӕм уыд, Соловьев, зӕгъгӕ. Иу сержант ӕй даста ӕмӕ бавдӕлд ӕмӕ йын йӕ иу ӕрфыг сахуырста ӕвзалыйӕ, иннӕ - нӕ. Афтӕмӕй нӕм ӕрбацыд землянкӕмӕ. Хуыцау нын ӕй худӕг фӕкодта. Иууылдӕр худынц. Ӕддейы у мигъ бон, ӕз дӕн радгӕс ӕмӕ мӕнӕ фыссын писмотӕ. Мах землянкӕйы алыварс сты нӕ дивизионы иннӕ землянкӕтӕ. Ӕфсӕддонтӕ бадынц уымыты, ӕрвитынц сӕ цард. Ныр цалдӕр азы хӕстсахуыр кодта мах алцӕмӕдӕр цӕттӕ уӕвыныл. Землянкӕтӕ дӕр арӕзтам тынг фидар. Сармадзаны нӕмыг ӕнцонтӕй нӕ фехӕлдтаид йӕ сӕр. Сфӕлмӕцыдыстӕм, цы йӕ ӕмбӕхсӕм, уыцы талынц ӕмӕ уымӕл землянкӕты. Фӕлладдзинад йӕхи тынгдӕр ӕмбарын кӕнын байдыдта ныр, хӕст кӕронмӕ куы фӕхӕццӕ кӕны, уӕд. Зӕрдӕ нал хъӕцы, кӕд ӕрцӕудзӕн ацы тухиты кӕрон ӕмӕ кӕд ӕрбаддзӕн лӕг йӕ уарзон бинонты астӕу? Ахӕм хъуыды ӕвзӕрдис алы салдаты сӕры магъзы дӕр. 1944 аз. 5 октябрь. Дӕс боны рауад, арӕнмӕ хӕстӕг куы ӕрбынат кодтам, уӕдӕй нырмӕ. Лӕууӕм иу финнаг хъӕуы. Хъӕуы нӕй цӕрӕг, ӕвӕццӕгӕн, фӕлыгъдысты фӕйнӕрдӕм. Баззад ма дзы цалдӕр куыдзы ӕмӕ гӕдытӕ. Ӕвӕрд у хъӕды астӕу иу чысыл ӕрдузы. Мах дзы нӕхицӕн рӕстӕгмӕ цӕрӕн хӕдзӕрттӕ сарӕзтам ӕмӕ ныр уыцы хӕдзаргӕндты ӕрвитӕм нӕ бонтӕ. Фӕззыгон хъӕды арӕх сты алыхуызон халсартӕ. Чысылгай ӕфснайӕм картоф, мӕнӕу ӕмӕ сысджы. Ӕрмӕст уарынтӕ цӕуы ӕмӕ нӕ уыдон хъыгдарынц. Мӕнӕ абон дӕр уаргӕ бон у. Ӕз бадын хӕдзары ӕмӕ фыссын. 1944 аз. 20 октябрь. Ӕхсӕв уыд 1 сахат, афтӕ ӕвиппайды бӕстӕ ныррухс. Ссыгъдис нӕ дивизионы штаб. Уым цардысты дивизионы командир ӕмӕ йӕ хӕдивӕг. Агъуыстӕн йӕ сӕр ныггуыпп ласта, ӕмӕ арт дардмӕ ӕндӕвта. Хӕдзары алыварс разгьор-базгьор кодтой ӕфсӕддонтӕ. Алы мадзӕлттӕй архайдтой сыгьд ахуыссын кӕнынын. Бахӕццӕ стӕм мах дӕр. Ӕз багӕпп кодтон рудзынгӕй мидӕмӕ ӕмӕ калын райдыдтон ӕддӕмӕ штабы дзаумӕттӕ, уалынмӕ арт ӕрцахста хӕдзары цар иууылдӕр, йӕ ӕвзӕгтӕ мидӕмӕ базындысты. Фӕздӕг дзаг кӕнын райдыдта адӕймаджы рӕуджытӕ. Хӕдзарӕн ныккӕлынӕй стӕссаг ӕмӕ ӕфсӕддонтӕ рахызтысты ӕддӕмӕ, фӕлӕ тагъд-тагъдӕй къулыл ауыгъдӕй ферох майор Ренгольды, командиры хӕдивӕджы, хӕдон. Хӕдоны дзыппы уыдысты йӕ партион гӕххӕттытӕ. Старшина Соплошкин барӕмыгьта рудзынг, багӕпп кодта мидӕмӕ ӕмӕ рахаста Ренгольды хӕдон. Уӕдмӕ арт йӕ цыренӕй ссис ӕмӕ нал уыд 50 метрӕй хӕстӕгдӕр бацӕуӕн. Хӕрзчысыл хъӕуы фыдбылыз ӕрцӕуынӕн. Уымӕн ӕвдисӕн у ацы сыгъды хабар. Штабы хӕдзары, тыргьы къуымы дохтыр йӕхицӕн бацалцӕг кодта цӕрӕн бынат. Сарӕзта дзы ӕфсӕйнаг пец. Уыцы ӕхсӕв санинструктор Башканов бандзӕрста пецы ӕмӕ йӕхӕдӕг схуыссыд. Пецӕй рахаудта ӕхсидав, ссыгъд, пъолыл цы хъӕбӕр гӕххӕтт уыд, уый, стӕй уӕд ссыгьдысты фӕйнӕг къултӕ. Уый адыл басыгъд нӕ дивизионы штаб ӕмӕ йӕм хӕстӕг цы сара лӕууыд, уый. 1944 аз. 23 октябрь. Абон нӕ полкъ араст ис ӕндӕр ранмӕ. Ӕз баззадтӕн нӕ зӕронд бынаты 19 лӕппуимӕ хор ӕфснайыны тыххӕй. Мӕнӕу хус кӕнынмӕ дзы уыдис даргь саратӕ, уым хъайвантыл тӕнӕг кодтам мӕнӕуы куыристӕ, стӕй сӕ, пецы ӕндзаргӕйӕ, хус кодтам. Уый фӕстӕ най кодтам мӕнӕу. Чи хоста рӕхысы састӕй, чи та - ӕндӕр истӕмӕй. Мӕ зӕрды ӕрӕфтыд нӕхимӕ ирон бӕгӕны сфыцын ацы ӕвдӕлон рӕстӕг ӕмӕ хор арӕхӕй. Сцӕттӕ кодтон зад мӕнӕуӕй, стӕй бастыдтон бӕгӕны. Хорз ӕй фӕфыхтон. Фаг ыл ныккодтон хуымӕллӕг ӕмӕ йӕ бантыдтон. Ныр ӕй абон сыгом кодтон, ӕмӕ дын Хуыцау ахӕм авӕра. Иу кружкӕ дзы чи анызтаид, уый-иу ӕнӕмӕнг бацагуырдта дыккаг дӕр. Бӕгӕны хорз рауад, зӕрдыл лӕууын кодта сабыр царды рӕстӕг. Цы диссаджы хӕрзад бӕгӕны иу фыхта нӕ мад. Адӕймаг иу дзы нуазынӕй не 'фсӕст. Былтӕ-иу кӕрӕдзийыл ныхӕстысты. 1944 аз. 30 октябрь. . Дарддӕр дӕр лӕууӕм нӕ зӕронд бынаты. Най кӕнӕм мӕнӕу.Уарын ӕппындӕр не'нцайы. Бӕстӕуыцы хуылыдз ӕмӕ цъыфӕй лӕууы. 1944 аз. 4 ноябрь. Фестӕм найгонд. Нырмӕ дымгӕ нӕ уыд, ныр та дымгӕ ӕппындӕр нал ӕнцайы. Ӕндӕрӕхсӕв рауарыд мит ӕмӕ знон фӕстӕмӕ атад. Мах нӕ мӕнӕутӕ дымгӕмӕ сыгъдӕг кодтам ӕмӕ ныр нӕхи цӕттӕ кӕнӕм цӕуынмӕ нӕ полкъмӕ. Ацӕуыны агьоммӕ ӕз сфӕнд кодтон нӕхимӕ ирон арахъ рауадзын. Иу дыууӕ путы ӕрыссадтон ӕмӕ бантыдтон арахъаг. Бирӕ йыл фӕтухи кодтон, цалдӕр хатты йыл уадзынмӕ сфӕлтӕрдтон, фӕлӕ дзы ницы уадис. Ӕппынфӕстаг, ӕртыккаг хатт, рауад арахъ, ӕмӕ уый дӕр - лӕмӕгъ. Ӕртӕ агӕй мын ӕдӕппӕт цыппар литры рауад. Ӕвӕццӕгӕн ма ӕнхъизын хъуаг уыд ӕмӕ уымӕн фесӕфт мӕ арахъаг. Ме'мбӕлттимӕ дзы иуфӕйнӕагуывзӕйы анызтам. Сӕ зӕрдӕмӕ тынг фӕцыд. 1944 аз. 5 ноябрь. Абон райсомӕй раджы фистӕгӕй рараст стӕм нӕ зӕронд бынатӕй. Цыдыстӕм горӕт Сормовомӕ. Ам лӕууыдис нӕ полкъ. Фӕссихор цыппар сахатыл ӕрбахӕццӕ стӕм абон. Горӕт афтид нал у ныр. Дзаг у ӕфсӕддонӕй, стӕй фӕстӕмӕ сӕ хӕдзӕрттӕм ӕрбаздӕхтысты цӕрӕг адӕм. Немыц ӕмӕ финнаг ӕфсӕдтӕ горӕты уырыссаг адӕмы уацары атардтой, сӕ фылдӕр хай цагъды фӕцис. Горӕтмӕ бацӕугӕйӕ, ӕз ныхас кодтон иу ацӕргӕ лӕгимӕ. Уый абон ӕрбахӕццӕ Финляндийӕ. Куыд дзырдта, афтӕмӕй сӕ дардтой тынг зын уавӕрты, хӕринаг сын лӕвӕрдтой 200 гр сау ӕвзӕр дзул ӕмӕ доны хуызӕн хъармхуыпп. Кусын та сӕ кодтой тынг. Адӕм мардысты кӕнӕ рынчын кодтой. Рынчынты та немыц маргӕ кодтой. Афтӕмӕй, бӕрӕггӕнӕнтӕм гӕсгӕ, 6! нӕуӕдз мин адӕймагӕй ма ӕгас баззад ӕрмӕст цыппор мины. Горӕтмӕ фӕндагыл ӕнӕцухӕй цыдысты фӕстӕмӕ здӕхӕг адӕм ӕд сывӕллӕттӕ ӕмӕ дзаумайы муртӕ се 'ккой хӕсгӕйӕ. Ӕхсӕвиуат бакодтам ацы горӕты. Тынг риссынц мӕ зӕнгтӕ, афтӕмӕй нӕ райсом цӕуын хъӕуы дарддӕр. 1944 аз. 7 ноябрь. Стыр Советон бӕрӕгбон. Фӕйнӕ 200 гр нын уырыссаг арахъ авӕрдтой. Митинджы фӕстӕ сихор скодтам ӕмӕ райдыдтам зарын ӕмӕ кафын. Ӕз дӕр скафыдтӕн, кӕд мӕ къӕхтӕ тынг рыстысты, уӕддӕр. Фӕндырӕй цагъта нӕ батарейы командир Курчин. Рӕстӕгу ӕвзӕр, уары мит.Дымгӕ цӕсты хуынчъытӕ къахы. 1944 аз. 19 ноябрь. Советон артиллерийы фыццаг бӕрӕгбон. Ацы бон 1942 азы Сталинграды бын нӕ артиллери стыр сгуыхтдзинӕдтӕ равдыста, уыцы ран уыдтӕн ӕз мӕхӕдӕг дӕр ӕмӕ бирӕ минӕтӕ ауагьтон мӕ уӕззау 120 мм минометӕй. Мӕнӕ ныр бадӕм иу сарайы, хъарагъулы хӕдзар кӕмӕй сарӕзтам рӕстӕгмӕ, ахӕмы. Немӕ бады нӕ батарейы хицау Курчин. Уый у тынг хуымӕтӕг ӕмӕ хъӕлдзӕг адӕймаг. Кӕд хицау у, уӕддӕр алы ӕфсӕддонцмӕ дӕр ӕфсымӕры цард кӕны. Ныр дӕр та алыхуызон худӕг хабӕрттӕ дзуры, ӕмӕ ӕфсӕддонтӕ худӕгӕй афӕлдӕхтытӕ кодтой. 1944 аз. 13 декабрь. Цӕуынц бонтӕ сабыргай. Тынг ӕвзӕр зымӕг скодта ацы аз ам. Куы мит арф рауары, куы бӕстӕ дон фесты фӕстӕмӕ, куы та ӕнӕхъӕн къуыригӕйттӕ нӕ банцайы тымыгъ. Мӕнӕ абон дӕр мит раст уӕрджытӕм ныууарыд. Хъӕдмӕ бацӕуӕн нӕй. Бӕлӕстӕ раст зӕххмӕ ӕртасыдысты миты уӕзӕй. Мах бадӕм хъарм хӕдзары ӕмӕ хъазӕм доминойӕ. Изӕрыгӕтты арӕх фӕхъазӕм доминойӕ. Чи фембӕлд вӕййы, уыдон бабырынц стъолы бынмӕ ӕмӕ уырдыгӕй ӕртӕ хатты уасӕджы уаст ныккӕнынц. Афтӕ ӕрвитӕм рӕстӕг, ӕнхъӕлмӕ кӕсӕм, кӕд цӕудзыстӕм дарддӕр, уымӕ. 1944 аз. 17 декабрь. Абон у 17 декабрь. Мах нӕхи цӕттӕ кӕнӕм дард балцмӕ. Фӕстаг хатт ма ам абанайы нӕхи анадтам, ӕз тӕвд абанайы мӕхи анадтон ӕмӕ рагӕпп кодтон митмӕ. Мӕхи дзы атылдтон ӕмӕ та фӕстӕмӕ - абанамӕ. Афтӕ мах арӕх кодтам. Абон рӕстӕг у сабыр, мит уары, ӕнхъӕлмӕ кӕсӕм, кӕд араст уыдзыстӕм, уымӕ. Ног аз, 1945 азы 1 январы, фӕйнӕ 100 грамы банызтам, чи фӕндырӕй цӕгьды, чи доминойӕ хъазы. У боны дыууӕ сахаты. Ӕз маймули скодтон ӕмӕ нӕхи худӕгӕй марӕм. Алы бон дӕр ӕнхъӕлмӕ кӕсӕм, уӕдӕ кӕд араст уыдзыстӕм. Фын федтон 2 январы, ӕхсӕвы. Мӕ фыны нӕхимӕ фестадтӕн. Адӕм кодтой уалдзыгон куыстытӕ, колхозы сарайы фӕстӕ, кӕрчыты фермӕйы. Знаг ӕхста Азнауыры хъӕдӕй. Сармадзаны нӕмгуытӕ хӕлдысты кӕсӕджы пыхсы сӕрмӕ. Хӕмитаты раз хъӕуы сӕр, гарнатӕ кӕм ис, уым уыди сармадзанты скълӕдтӕ. Мах нӕ куыст кодтам. Ӕвиппайды ӕз ауыдтон хъӕуы сӕр арты сырх ӕвзаг фӕздӕгимӕ хӕццӕ, стӕй уӕззау ӕмыр гуыпп, зӕхх базмӕлыд ӕмӕ хъӕуы сӕр хӕдзӕрттӕ ссыгъдысты. МЬх ныппырх стӕм, раст мах цурмӕ тахтысты хъайвантӕ, агуыридуртӕ, нӕмгуытӕ. Уый чидӕр скълад схӕцын кодта. Ӕз хъӕр кодтон адӕммӕ, «уӕхи хъахъхъӕнут, бамбӕхсут, цалынмӕ иннӕ скълӕдтӕ нӕма схӕцыдысты», зӕгъгӕ, ӕмӕ фехъал дӕн Дыккаг фын 4 январы. Нӕхимӕ та фестадтӕн. Нӕ цӕхӕрадон суанг иннӕ сыхмӕ донӕй байдзаг. Дон уыд риуы онг, мах нӕхи надтам. Мырзабег ӕмӕ Мухарбег фӕхыл сты доны астӕу бӕгънӕгӕй. Ӕз сӕм хъӕр кодтон, ма кӕнут, зӕгьгӕ, ӕмӕ сӕм кӕсын. Мӕ фӕстӕ ӕрбацыд Маруся ӕмӕ мын иу бӕгънӕг саухил чызгмӕ амоны. Мишӕйы цӕхӕрадоны йӕхи надта, махмӕ кӕсгӕйӕ. Маруся мын дзуры, уыцы чызг дӕ бауарзта, ӕмӕ мӕ нал уадзы, де 'фсымӕрӕн мӕ ракур, зӕгьгӕ. Ӕз ӕм уӕд ӕдзынӕгдӕр кастӕн ӕмӕ йӕ нӕ базыдтон. Чызг Мишайы 'рдӕм араст, мӕнмӕ кӕсгӕйӕ, йӕ урс буар ӕвдисгӕйӕ. Ӕз мӕ хъӕлӕсы дзаг ныххудтӕн, ӕмӕ мӕ ме 'мбал райхъал кодта, цӕуыл худые, зӕгъгӕ. Ӕз арф ныуулӕфыдтӕн ӕмӕ йын радзырдтон мӕ фын. Уый загъта, зӕгъгӕ, уый зонгӕйӕ, дӕ нӕ райхъал кодтаин. 15 январь. Ӕвиппайды фӕуазал ис, мит къӕхты бын хъыррыст кодта, лыжӕтыл тезгъо кодтам. 16 январы изӕры тыхджын дымгӕ райдыдта, ӕддӕмӕ ракӕсӕн нӕ уыд. Мит тымыгъ хаста, ранӕй-рӕтты лӕджы бӕрц ӕруарыд, афтӕ мит тымыгъ хаста 18 январы райсомӕй 8 сахатмӕ. Фӕндӕгтӕ миты бын фесты, фӕндӕгтӕ сыгьдӕг кӕнын хъӕуы ныр. Цард алы бон ӕнхъӕлмӕ кӕсынӕй цӕуы, уӕдӕ кӕд араст уыдзыстӕм ардыгӕй. Абон у 18 январь, ӕз бадын хъӕри-хъулон хӕдзары хъарагъулы хицауӕй. 26 январы мах ӕрцыдыстӕм Сартовалы горӕтмӕ. Ӕнхъӕлмӕ кастыстӕм, кӕд нӕн ратдзысты вагӕттӕ. Уымӕ. Цардыстӕм Сартовалы горӕты 6 февралы онг. Цард дзы ӕвзӕр нӕ уыд, цыдыстӕм театртӕм, кинотӕм. 6 февралы авӕрдтам нӕ машинӕтӕ, нӕ мулк вагӕтты, фондз сахатыл изӕрӕй араст стӕм Ленинградмӕ. Ленинград нӕ фӕстӕ аззад. Цӕуӕм Мӕскуымӕ. 12 февралы изӕрӕй уыдыстӕм Курскы вагзалы. Равдӕлон кодтам нӕ мулк вагӕттӕй. 13 февралы Мӕскуыйӕ араст стӕм нӕ машинӕтыл 45 км дарддӕр, станцӕ Зеленоградскмӕ. Ам хӕстон лагерты ӕрцардыстӕм стыр ӕмӕ даргь зецлянкӕты. 19 февралы ӕз ацыдтӕн горӕтмӕ ӕнӕхъӕн суткӕ, писмотӕ цы чызгмӕ фыстон, Новикова Мари, зӕгъгӕ, уымӕ. Цард цӕуы сындӕггай землянкӕты. Ног машинӕтӕ ӕмӕ «Катюшӕтӕ» радтой махӕн, ӕмӕ нӕхи ахуыр кодтам. Ам уазалдӕр у Финляндийӕ. Цӕрӕм дарддӕр нӕ землянкӕты, уалдзӕджы тӕф чысылгай ӕрбахӕстӕг ис. Абон у 21 мартъи. 23 мартъийы ӕз изӕрӕй бадтӕн Бӕтӕгаты Сергеимӕ, уый у 64 полчъы командир, майор. Ирон сидтытӕ кодтам, цард нӕ зӕрдыл лӕууын кодтам Мӕскуыйы бынмӕ. Бирӕ фӕбадты фӕстӕ фӕхицӕн стӕм. Уый у Зилгӕйы хъӕуккаг, хӕларзӕрдӕ, саухил, рӕстӕмбис ас. Арӕх ӕмбӕлын Калоты Барисимӕ, у къостайыхъӕуккаг, капитан. 25 мартъийы уыдтӕн Мериимӕ театры Станиславскийыы студийы, уыдис дзы «Наташа Москвина», зӕгъгӕ, ахӕм спектакль. Тынг хорз пьесӕ у. Арӕх вӕййы Мӕскуыйы нӕ политкусӕг майор Ренгольд, арӕх немӕ ныхас кӕны ӕмӕ ӕххуыс кӕны салдӕттӕн. Ахӕм хорз адӕймаг нӕма федтон, у дзуттаг, уый у, адӕймаджы удзонгӕ куыд фӕзӕгъынц, ахӕм. Бирӕ йӕ уарзӕм мах ӕмӕ йын кад кӕнӕм. Абон у 29 мартъи, изӕр, 10 сахаты. Уары уалдзыгон уардӕй. Цард цӕуы сындӕггай, цӕрӕм уыцы иу бынаты, уалдзӕг у хӕйрӕджджын. Бон мит рауары, куы та хур кӕсы ӕмӕ мит атайы, цъыф. 11 апрель. Ӕз уыдтӕн Мӕскуыйы, Утесовы театры цур, рады бирӕ фӕлӕууыдыстӕм билеттӕм. Арвыста мӕ Ренгольд, ӕмӕ уымӕн зӕрдиагӕй архайдтон, цӕмӕй билеттӕ райстаин, уый тыххӕй. Мӕ къухы нӕ бафтыд, билеттӕм стыр рад кӕй уыд, уый тыххӕй ӕмӕ мӕстӕй мӕлгӕ араст дӕн фӕстӕмӕ. Мӕ сырхӕфсӕддон книжкӕ ферох кодтон нӕхимӕ. Ярославы площады мӕ патруль баурӕдта ӕмӕ мӕ ӕрцахстой, ӕфсӕддон книжкӕ мӕм кӕй нӕ уыд, уый тыххӕй. Комендатурӕйы фӕдӕн дыууӕ сахаты бӕрц. Уырдыгӕй ацыдтӕн ӕндӕр театрмӕ. Уым билеттӕ балхӕдтон ӕмӕ ӕрцыдтӕн Северный вагзалмӕ. Уыдис изӕр, фондз сахаты, ӕз тынг бафӕлладтӕн. Вагзалы ӕрбадтӕн ӕмӕ, зӕгъын, мӕ сахатмӕ ӕркӕсон. Мӕ дзыппы мӕ къух ауагътон сындӕггай. Мӕ къух рахӕссбахӕсс кодтон сахаты дзыппы алыварс, ӕмӕ нӕй. Ӕрмӕст сахаты бос ауыгъдӕй лӕууыд. Арф ныуулӕфыдтӕн ӕмӕ загътон: «Хӕрзбон, мӕ сахат». Мӕ сӕры хъуын арц сбадти. Куыд фесӕфт мӕ сахат. Куыд мын ӕй адавтой мӕ дзыппӕй, уый дӕр нӕ базыдтон, афтӕ фӕллад уыдтӕн. Бирӕ йыл фӕхъыг кодтон, ӕмӕ хъыг та цӕй тыххӕй? Сталинграды хӕсты быдырӕй мӕм баззад. Уый мын ме 'мбал лейтенант Кукарцев балӕвар кодта 2 февралы, 1943 азы. Ахӕм сау ӕнӕхайыры бон арвыстон 11 апрелы Мӕскуыйы. Абон у 13 апрель. Бадын ӕмӕ фыссын, дӕн радхӕссӕг, ӕнкъард кӕнын. Мах цӕрӕм дарддӕр уыцы иу бынаты. Стыр, 1-ӕм майы бӕрӕгбон арвыстам хъӕлдзӕгӕй. Ӕз та сӕмбӕлдтӕн иу ирон лӕппуимӕ, лабӕйаг. Арӕх иумӕ фӕбадӕм ӕмӕ фӕныхас кӕнӕм нӕ ирон царды хабӕрттыл. 2-3 майы иумӕ ацыдыстӕм Мӕскуымӕ тезгьо кӕнынмӕ. Абон у 5 май, сабат, райсом хуыцаубон у, куадзӕн. Хӕсты быдырӕй цӕуы бирӕ ног хабӕрттӕ, хӕст кӕронмӕ фӕцӕуы, ӕмӕ ӕнхъӕлмӕ кӕсӕм. Уӕлахизы бон 9 майы ӕхсӕв-бонмӕ нӕ фынӕй кодтам, уымӕн ӕмӕ 8 майы салдӕттӕ хъус-хъус дзырдтой, хӕст фӕцис ӕмӕ радиойӕ хъусын кӕндзысты, зӕгъгӕ. Хъӕлдзӕг уыдыстӕм мах. Ме 'мбӕлттӕ рауай-бауай кодтой, чи дзырдта, ӕхсӕз сахатыл изӕрӕй хъусын кӕндзысты, чи та - аст сахатыл. Афтӕмӕй ӕнхъӕлмӕ кастыстӕм. Ӕхсӕвы ӕртӕ сахатыл, 10 майы, ме 'мбӕлттӕ сыстадысты, кӕрӕдзийӕн хъӕбыстӕ кӕнынц, кӕрӕдзи раппар-баппар кӕнынц. Цин. Ӕз уыцы рӕстӕг бафынӕй дӕн. Ӕвиппайды мӕ раппӕрстой мӕ хуыссӕнӕй. «Сыст уӕлӕмӕ!», - хъӕр мӕм кӕнынц. - «Хӕст фӕци!». Ӕз дӕр фӕгӕпп кодтон, мӕ цинӕн кӕрон нал уыд. Афтӕмӕй бонмӕ ничи схуыссыд. Нӕхи цӕттӕ кодтам Уӕлахизы парадмӕ. Райстам ног минометтӕ, 120 мм. Ӕз цы минометӕй хӕцыдтӕн, уый мӕнӕн тынг уарзон уыд, уымӕн ӕмӕ уӕлахизы бӕрӕгбон, парад мӕ уарзон минометимӕ ӕрвитын. Алыхуызон диссӕгтӕ уыд Мӕскуыйы. Адӕм ӕхсӕвбонмӕ нӕ хуыссыдысты. Хӕсты кӕрон куы фехъуыстой, уӕд уынгтӕм рацыдысты. Кӕрӕдзийӕн батӕ ӕмӕ хъӕбыстӕ кодтой, иууылдӕр ӕфсымӕртӕ ӕмӕ хотау уыдысты. Афтӕмӕй арвыстам бӕрӕгбон. Ноджы Калинин Указ радта, 9 май 5 Заказ № 67 ӕппӕтадӕмон бӕрӕгбон, Уӕлахизы бон, кӕй уыдзӕн, уый тыххӕй. Афтӕмӕй 9 май нӕ уыдзӕн кусгӕ бон дӕр. Мах цӕттӕ кӕнӕм парадмӕ, кӕд уыдзӕн уый бӕрӕг нӕу. Ме 'мбал Баскаты Мырзахъ ӕмӕ иннӕтимӕ арвыстам нӕ Уӕлахизы бон хъӕды кампанийы. 18 май. Мах иу къордӕй араст стӕм Мӕскуыйы Можайскы горӕтмӕ. Мажайскы станцӕйы рахызтыстӕм 20 майы ӕхсӕвы 4 сахатыл. Райсомӕй араст стӕм 8 км бӕрц лагертӕм. Бирӕ бӕхдонтӕ, землянкӕтӕ ис ам хъӕуы астӕу. Мах цалцӕг кӕнӕм хӕрӕндӕттӕ ӕмӕ кӕнӕм алы лыстӕг куыстытӕ. Можайскы ис хӕсты фӕдтӕ бирӕ, фӕлӕ сындӕггай сӕфынц. Абон у 22 май. У уазал. Мах цардыстӕм 6 июны онг Можайскы хъӕды. Арӕх цыдыстӕм Можайскы моладзандонмӕ рӕстӕг ӕрвитынмӕ. 6-ӕм июны ӕрцыдыстӕм нӕ зӕронд бынатмӕ Зеленоградскмӕ. Нӕхи цӕттӕ кӕнӕм парадмӕ, ӕхсӕв Мӕскуыйы уынгты машинӕты бадгӕйӕ, ӕхсӕвбонмӕ цыппаррӕнхъон стройы нӕхи ахуыр кӕнӕм. Цӕмӕй трибунӕйы рӕзты аивӕй ацӕуӕм, уый тыххӕй. Тынг бирӕ ӕфсад ахуыр кӕнынц парадмӕ. Стыр ӕфсӕддон парад уыдзӕн Мӕскуыйы горӕты 22 июны. Мах Мӕскуыйы Хӕдзарадон Равдысты фӕзы сбадӕм ӕмӕ араст вӕййӕм машинӕты. Минометтӕ, кӕцытимӕ ӕз хӕцыдтӕн, кӕцыты ӕз бирӕ уарзын, уыдонимӕ парады цӕудзынӕн. Нӕ минометтӕ фидар баст сты нӕ машинӕты фӕстӕ. Ӕхсӕв 1 сахатыл райдайӕм ахуыр кӕнын ӕмӕ райсом 5 сахатмӕ Мӕскуыйы уынгты зилдух кӕнӕм. Тынг фӕлмӕцӕм, фӕлӕ йӕ хъуыды дӕр нӕ кӕнӕм, уымӕн ӕмӕ стыр Уӕлахизы парадмӕ цӕттӕ кӕнӕм. Хӕринаг нын фӕтыхджындӕр кодтой. Абон у 13 июнь, изӕр, 9 сахаты. Хур фӕныгуылынмӕ хъавы, у нын улӕфыны бон, уыдыстӕм абанайы. Абанайы фӕстӕ аназ ӕмӕ схуысс, фӕлӕ кӕм... Чи зоны, ацы фӕндтӕ кӕд искуы сӕххӕст уаиккой. я Уӕлахизы парад - 24 июнь 23 июны мах ацыдыстӕм Мӕскуымӕ, Равдысты фӕзмӕ. Нӕхи цӕттӕ кодтам райсоммӕ, уыцы бон нын радтой «Уӕлахизы» майдантӕ, ис сыл Сталины хуыз ӕмӕ фыст «Мах хъуыддаг раст у, мах фӕуӕлахиз стӕм». 23-ӕм бон изӕрмӕ нӕ банцад уарын. Лыстӕг ӕртӕхтӕй уарыд ӕмӕ уарыд фӕззыгон къӕвдайы хуызӕн. Мах ныххуылыдз стӕм. Изӕры уарын банцад, чысыл рангӕс ис. Мах бацин кодтам, уӕдӕ райсом уаргӕ нӕ кӕндзӕн. 24 июны мах араст стӕм Сырх фӕзмӕ ӕхсӕз сахатыл. Фӕндагыл цӕугӕйӕ, чысылгай уарын райдыдта. Мах кӕд сихӕн стӕм ӕхсӕв-бонмӕ, уӕддӕр ӕй хъуыды дӕр нӕ кодтам. Раст цыма фронты уыдыстӕм ӕмӕ ӕхсӕнуаты арвыстам не 'хсӕв, афтӕ нӕм касти. Мӕскуыйы астӕу, Сырх фӕзмӕ хӕстӕг иу уынджы ӕрлӕууыдыстӕм ӕмӕ ӕнхъӕлмӕ кастыстӕм, уӕдӕ кӕд райдайдзӕн парад. Ӕфсӕдтӕ цыдысты ӕмӕ цыдысты. Артиллерион алы хуыз бырста размӕ. Сырх фӕзы къах ӕвӕрӕн нал уыдис адӕмӕй. Парад райдыдта 8 сахаты 30 минутыл. Фыццаг фистӕг ӕфсӕдтӕ, стӕй кавалери ӕмӕ иннӕтӕ. Мах араст стӕм 11 сахаты ӕмӕ 30 минутыл. Уарын тыхджынӕйтыхджындӕр кодта, мах ныххуылыдз стӕм. Адӕм цыдысты зонтиктимӕ. Мах разӕй бирӕ артиллери ацыд, стӕй мах дӕр цыппар рӕнхъӕй цӕуӕм Сырх фӕзмӕ ӕд минометтӕ. Мӕнӕ Сырх фӕзмӕ разылдыстӕм. Рахиз фарс Ленины Мавзолейы цур лӕууыдысты адӕм: маршӕлтӕ, инӕлӕрттӕ, уыдон ӕрттывтой алыхуызон ордентӕй, сӕ риутӕ нӕ зындысты, цӕхӕр калдтой. Астӕуӕй лӕууыдысты Жуков, Рокоссовский, Конев ӕмӕ иннӕ маршӕлтӕ. Мӕ цӕстытӕ сӕхи ныттыхджын кодтой, цӕмӕй се 'ппӕт дӕр феной, уый тыххӕй ӕмӕ се 'ппӕт фенынӕн рӕстӕг хъуыд, мах та тагъдгомау цыдыстӕм машинӕтыл. Мӕ цӕстытӕ ацахстой Буденный ӕмӕ Сталины ӕмӕ сӕ цух нал суагътой, цалынмӕ аивгъуыдтам, уӕдмӕ. Сталин хъӕлдзӕг кастӕй касти, афтӕ - Буденный дӕр. Йӕ боцъотӕ Сталинӕн фӕурс сты, афтӕ - Буденныйӕн дӕр. Уарын не 'нцад, Сырх фӕзӕй куы рауадыстӕм, уӕд нӕ цыд фӕтагъддӕр. Адӕм лӕууыдысты ӕмӕ «ура!» хъӕр кодтой махӕн. Тыхамӕлттӕй рацыдыстӕм Мӕскуыйӕ, уымӕн ӕмӕ ауайӕн нӕ уыд адӕмӕй. Мӕскуыйӕ рауадыстӕм 45 км ӕмӕ дыууӕ сахатыл ӕрхӕццӕ стӕм нӕ землянкӕтӕм. Бынтон ныххуылыдз стӕм. Нӕхи басур кодтам, стӕй сихор бахордтам, арахъ дӕр банызтам ӕмӕ бахъӕлдзӕг стӕм. Баскаты Мырзахъимӕ афардӕг стӕм Красковмӕ улӕфынмӕ, уыд дзы бирӕ фӕсивӕд, чызджытӕ, лӕппутӕ, алы ног халсартӕ. Хорз фӕбадтыстӕм, фӕкафыдыстӕм, нӕ рӕстӕг хъӕлдзӕгӕй ӕрвыстам ӕхсӕв-бонмӕ. 26 июны мах нӕхи ӕвиппайды арӕвдз кодтам. Мӕскуымӕ ӕрцыдыстӕм, сӕвӕрдтам нӕ хӕстон мулк вагӕтты ӕмӕ ӕнхъӕлмӕ кастыстӕм, кӕдӕм нӕ аласдзысты, уымӕ. Салдӕттӕн сӕ лымӕн чызджытӕ цыдысты вагзалмӕ хӕрзбон зӕгъынмӕ; чи кӕугӕ кодта, чи ӕнкъард уыд. Мӕнмӕ ничи ӕрцӕудзӕн, уый зыдтон, уымӕн ӕмӕ хабар нӕ базыдта чызг. Ӕнӕхъӕн суткӕ фестӕм Мӕскуыйы. Мӕн бӕргӕ фӕндыд истыхуызы Лизӕйӕн фехъусын кӕнын, фӕлӕ гӕнӕн нӕ уыд. Писмотӕ ныффыстон ӕмӕ хӕрзбон загыон. Афтӕ араст стӕм Мӕскуыйӕ. Абон у 30 июнь. Мах стӕм Муромы горӕты, лӕууӕм уал, нӕ фӕндаг нӕ зонӕм, кӕдӕм нӕ ласынц, уый. Мах поезд ласта цӕгатмӕ, ахызтыстӕм Чувашты АССР, Тӕтӕр, Удмуртты, Башкиры, Молотовы облӕсттӕ. 4 июль. Лӕууӕм Свердловскы. Нӕхи абанайы ныннадтам, хорз ӕфсӕддон абана у. Бирӕ эшелонтӕ цӕуы цӕгаты 'рдӕм ӕмӕ хурыскӕсӕны 'рдӕм дӕр. Абон у 14 июль, ахызтыстӕм Шадрины горӕт, 5 июлы - Курганы горӕт, 6 июлы - Петропавловск, 7 июлы - Омск, 9 июлы - Новосибирск, 10 июлы - г. Тайга, 13 июлы - Боготол, 14 июлы - Красноярск. Свердловскӕй Тайгайы горӕтты онг тыгъд быдыртӕ ныффӕтӕн сты ӕфсӕнфӕндаджы алы фарс. Тыгъд быдыртӕ, ранӕй-рӕтты та - хъӕдӕмбӕрзт быдыртӕ, цӕрӕг адӕм дзы стӕм ис уыцы Сыбыры быдырты. Хъӕздыг быдыртӕ сты кӕрдӕгӕй ӕмӕ хъӕдӕй. Новосибирскы онг алыхуызон хӕринӕгтӕ асламӕй-асламдӕр кодтой. Тайгайы горӕтӕй райдыдта тайгайы хъӕд, кӕмттӕ ӕмӕ рӕгътӕ сты хъӕд 6<? ӕмӕ бӕзджын кӕрдӕгӕй ӕмбӕрзт. Ӕфсӕнвӕндаг къӕдзмӕдзытӕй кӕмтты ӕмӕ рӕгъты астӕу цыд Сыбыры быдырты хурыскӕсӕнмӕ. Сӕрдыгон Сыбыр хорз у. Ӕрдз -рӕсугъд, стӕй хъӕддаг сырдтӕ арӕх сты. 14июлы мах ахызтыстӕм Красноярскӕй. 15 июлы- НижнеУденск, 16 - Черемхов, 17 - Иркутск. Уый у стыр горӕт, вагзал у рӕсугьд ӕмӕ аив конд. Ӕз ме 'мбал Тропинимӕ ацыдтӕн вагзалмӕ. Ӕхсӕв-бонмӕ фӕбадтыстӕм станцӕйы, райсомӕй араст стӕм ме 'мбалы хӕдзармӕ. Нӕ эшелон та уал лӕууыд товаром станцӕйы. Тыхамӕлттӕй сбадтыстӕм пассажиром поезды ӕмӕ араст стӕм бирӕ тухитимӕ. Ноджы ме 'мбалы бинонтӕ тынг мӕгуыр цард кодтой, бахӕрынмӕ сӕм ницы уыд, цӕрынц горӕт Улан-Удейы. Уым мах уыдыстӕм 19-20-мӕ, тухитӕ. УланУдейы станцӕйӕ араст стӕм 21 райсомӕй раджы. Иучысыл ауад нӕ эшелон станцӕ Илькалы онг, уым лӕууыд 2 суткӕйы. Иу гыццыл аулӕфыдыстӕм, нӕхи ныннадтам, атезгъо кодтам фӕсивӕдимӕ дӕр. 23-ӕмы онг г. Читамӕ ныххӕццӕ стӕм. Мӕскуыйӕ Читамӕ ис 6640 км. Читайы рахызтыстӕм ӕнӕхъӕн эшелонӕй ст. Пешганайы. Цӕрӕм уым иу суткӕ ӕмӕ ӕрдӕг, ам нӕ сыхаг полкъ 64 дӕр федтон ме 'мбал ирон Баскаты Мырзахъы, уыыимӕ машинӕйы атезгъо кодтам. Цардыстӕм хъӕугӕрон хъӕды, нӕхи цӕттӕ кодтам ног дард балцмӕ. 1000 км хъуамӕ ацӕуӕм Манголы быдырты. 24 изӕрӕй нын нӕ дивизион ӕрӕмбырд кодтой ӕмӕ нын хабар ракодта капитан Иванихин. Загъта: мах цӕуын хъӕуы 1 мин км. Цӕудзыстӕм ӕхсӕв, бирӕ зындзинӕдтӕ ис нӕ размӕ, цӕудзыстӕм къӕдзмӕдз фӕндӕгтыл, хӕхтыл хиздзыстӕм, тыгъд быдырты, уым 250-300 км онг дон баназынмӕ нӕй. Хус быдыртӕ ӕнӕкӕронӕй уыдзысты нӕ размӕ, дон нӕ уыдзӕн, ӕмӕ хъуамӕ алчидӕр бацӕттӕ кӕна йӕхицӕн дон чи фляжкӕйы, чи авджы. Хӕстон ӕгъдау хъуамӕ уа фидар, фӕстейы куыд ничи баззайа, афтӕ, чи баззайа, уый фесӕфдзӕн ӕххормагӕй ӕмӕ ӕнӕ донӕй, тыгъд быдыры цӕрӕг адӕм чысыл йеддӕмӕ нӕй, ам иу хъӕуӕй иннӕ хъӕуы астӕу ис 50-40 км бӕрц. Манголы цадтӕ сты цӕхджын, нӕй дзы нуазӕн, куы дзы баназай, уӕд гуыбын риссы то ӕмӕ, мӕлгӕ куы кӕнай, уӕддӕр дзы нуазӕн нӕй. Шофырты тынг биноныгӕй кӕсын хъӕуы фӕндагмӕ, кӕннад былӕй атӕхдзынӕ ӕд машинӕ ӕмӕ адӕмимӕ. Тынг тӕвд бонтӕ вӕййы уыцы тыгьд быдырты, ӕмӕ хи хъахъхъӕнын хъӕуы хуры цӕфӕй. Тынг хъӕбӕрӕй загъта, цӕмӕй сылгоймӕгтӕм буарӕй ӕмбӕлд куыд никуы, афтӕ, уымӕн ӕмӕ сылгоймӕгтӕ ам арӕх рынчын сты сылты низӕй. Афтӕ нын бамбарын кодта нӕ фӕндаг. Раст цыма аргъаумӕ хъуыстон, афтӕ мӕм каст. 24 июлы изӕрӕй араст кодтам Читайы горӕтмӕ соса фӕндагыл. Кӕрӕдзи фӕстӕ нытътъанг сты машинӕтӕ, рыг сӕрыл бадти, фӕстейы аззадысты лыстӕг хъӕутӕ, кӕмттӕ ӕмӕ хӕхтӕ. 150 км скодтам фыццаг бон, соса у хорз. Иу хъӕуы улӕфыдыстӕм, 25 та изӕры 8 сахатыл араст стӕм. Ам райдыдтой хӕрдтӕ ӕмӕ уырдгуытӕ, бӕрзонд рӕгътӕ, фӕндаг сыл къӕдзтӕ-мӕдзтӕй цӕуы. Абон у 26-ӕм, 150 км та скодтам, лӕууӕм иу хъӕуы кӕрон доны был, хуымӕтӕг хъӕу, мӕгуыр хӕдзӕрттӕ, сӕ сӕртӕ гӕмттӕ лӕууынц, хор дзы нӕ фаг кӕны, фос дзы арӕх у. 27-ӕм июлы бахызтыстӕм Манголы арӕныл. Цӕрӕг адӕм дзы нӕ уыд райдианы. Ӕрмӕст мах зӕххӕй хъауджыдӕр нӕзы хъӕдтӕй ӕмбӕрзт уыдысты кӕмттӕ ӕмӕ рӕгътӕ. Куыд арфдӕр цыдыстӕм, афтӕ хъӕд тӕнӕгӕй-тӕнӕгдӕр кодта. Нӕ размӕ рафӕтӕн сты тыгъд быдыртӕ, уыдысты тӕнӕг кӕрдӕгӕй ӕмбӕрзт, ранӕй-рӕтты дзы уыдис бӕрзӕндтӕ ӕмӕ кӕмттӕ. 28-ӕм июлы мах лӕууыдыстӕм г. Чойбалцаны, горӕт, зӕгьгӕ, уым. 10 хӕдзары дзы ис ӕдӕппӕт уым цардысты сырхӕфсӕддонтӕ, ноджы дзы ис зӕхбын ирон кӕркдоны хуызӕн хӕдзӕрттӕ. Сырх ӕфсад цы къазармӕты цард, уыдон сарӕзтой сырхӕфсӕддонтӕ. Чойбалцаны горӕты цардыстӕм иу ӕмӕ ӕрдӕг суткӕйы. Иу уырыссаг ацӕргӕ ус нын рахабар кодта. куыд у цард манголы быдырты, уый тыххӕй. Уыцы ус цӕры 5 азы дӕргьы манголы. Манголы адӕм зӕххы куыст нӕ кӕнынц, ноджы иу ран нӕ цӕрынц, ӕнӕкӕрон тыгъд быдырты иу ранӕй иннӕ ранмӕ цӕуынц фосы фӕдыл. Ис сӕм юртӕтӕ ӕмӕ пъалаткӕтӕ. Быдыры астӕу иу 4-5 пъалаткӕйы байтындзынц ӕмӕ сӕ фос хизынц сӕ алы фарс, стӕй та ӕндӕр ранмӕ араст вӕййынц. Афтӕмӕй ӕнӕхъӕн сӕрд цӕгатырдӕм сӕхи ласынц. Манголы быдырты цӕгат фӕрсты кӕрдӕг арфдӕр ӕмӕ бӕрзонддӕр у. Ноджы дзы ис хъӕд, ӕмӕ сӕрды уырдӕм ӕрцӕуынц, зымӕг та - хуссарварсмӕ. Цӕрынц алчидӕр йӕхицӕн, алкӕмӕ дӕр ис фысты дзуг, хъомвос ӕмӕ бӕхты рӕгъӕуттӕ. Фылдӕр ифтындзынц галтӕ, бӕхтыл саргьы цӕуынц. Хӕргӕ кӕнынц ӕрмӕстдӕр дзидза. Ӕрдӕгфыхӕй, ӕнӕ цӕххӕй, хор сӕм нӕй ӕмӕ, дзул цы у, уый нӕ зонынц ранӕй-рӕтты. Ныртӕккӕ дӕр дзул нӕ хӕрынц, горӕттӕй дард чи цӕры, уыдон. Дарддаг уазӕг сӕм куы ӕрбацӕуы, уӕд ӕй бирӕ уарзынц, хорз ӕй фенынц, цы сӕм ис, уымӕй. Кӕнынц чъизи цард, дзаума не 'хсынц ӕппындӕр, хи дӕр не 'хсынц. Хӕдон куы скӕна, уӕд ӕй, цалынмӕ ныббызгъуыртӕ кӕна, уӕдмӕ йӕ нӕ ласы. Дзидза ӕхсгӕ нӕ кӕнынц, тынг ӕнӕкультурон цард кӕй кӕнынц, уымӕ гӕсгӕ сӕм 90 проценты сты рынчын сифилисӕй, ацы низы ныхмӕ тынг кусынц нӕ дохтыртӕ. Рынчыны ам дзӕбӕх нӕ кодтой. кӕд ӕмӕ-иу фӕрынчын адӕймаг уӕд-иу ӕй стыр дзыхъмӕ аластой ӕмӕ йӕ уым ӕппӕрстой, уый, зӕгъы, тӕригъӕдджын у Хуыцауы размӕ. Кӕд ӕмӕ 10 бонмӕ нӕ амӕла адӕймаг ӕмӕ ӕрцӕуа сӕхимӕ, уӕд цӕрдзӕн. Фӕлӕ кӕцӕй ӕрцӕудзӕн, кӕд ӕмӕ уым, ӕнӕ ӕххуысӕй, хуыссы тӕвды кӕнӕ уазалы. Куыдз сӕм тынг кадджын у, уый, дам, Хуыцауы ӕрвыст у. Кӕд ӕмӕ куыдз, искуы цы рынчынты аппарынц, уыдонӕй бахӕра, уӕд уыцы куыдзы хъуырыл сырх лент бабӕттынц ӕмӕ уӕд уыцы куыдз бынтон кадджын у адӕмы ӕхсӕн, лӕгӕй зынаргьдӕр. Куыдзы маргӕ нӕ кӕнынц. Кувынц хурӕн, мӕйӕн, донӕн ӕмӕ кӕсагӕн, кӕсӕгтӕ уымӕ гӕсгӕ нӕ хӕрынц. Тынг фӕстӕзад сты царды мидӕг. Ныртӕккӕ фӕзмынц нӕ бӕстӕйы хъуыддӕгтӕ, уымӕн ӕмӕ бирӕ ӕфсад ис ам, манголы, 1939 азӕй нырмӕ, стӕй уымӕй раздӕр дӕр хорз цӕрынц мах бӕстӕимӕ. Лымӕн цардӕй уымӕн, ӕмӕ нын дӕттынц бирӕ фос. Мах та сын дӕттӕм ӕндӕр товартӕ. Хорз нын феххуыс сты хӕсты рӕстӕджы. Ныртӕккӕ бирӕ ӕфсад ӕрбацыд манголы быдыртӕм. Афтӕ у цард. Горӕты адӕм тынг архайынц культурой цардыл. Цӕрӕг адӕм дзы ис ам 900000 мин адӕймаджы. Иу афӕдзы дӕргъы дзы гуыры 400 сывӕллоны, хӕрзгыццыл у уый, уымӕн ӕмӕ, сифилисӕй рынчын кӕй сты, уый аххосӕй сывӕллӕттӕ арӕх нӕ гуыры. 29-ӕм июлы райсомӕй араст стӕм Ташцак-Булакмӕ, уый у горӕт, ӕрмӕст дзы горӕты хуызӕнӕй ницы ис. Цыдыстӕм тыгъд быдырты, быдырмӕ акӕс, уӕд ын кӕрон нӕй, кӕрдӕг тӕнӕгӕй-тӕнӕгдӕр кодта ранӕй-рӕтты, змисджындӕр уыд зӕхх. Арӕх уыдысты хъӕддаг нурытӕ, мах ӕй зыдхӕрд кодтам, стӕй нын ӕй уӕд дохтыр хӕрын нал уагьта хомӕй. Уымӕн, ӕмӕ дзы мыст афтӕ арӕх у быдыры, ӕмӕ алы квадратон метры дӕр ис 8-10 мысты хуынчъы. Мыстытӕ хӕссынц емынӕ низ (чума), ацы низӕй лӕг 2 сахатмӕ сау-сауид свӕййы. Ташцак-Булакы горӕты цӕгатварс нӕ машинӕтӕн уӕрмытӕ скъахтам 2 боны дӕргъы. Цардыстӕм тыгъд быдыры, алы рӕтты йедзаг уыд хӕстон адӕмӕй, ӕмӕ ма изӕрӕй хъуыст мыстыты ӕхситт. 2 августы араст стӕм цӕгатырдӕм, горӕт Хамар-Дабама, 130 км. Ам зӕхх у сау мӕр хӕццӕ, ӕмӕ дзы хорз кӕрдӕг зайы, ноджы дзы ис кӕмттӕ. Зайы дзы картоф ӕмӕ еуу, хӕстон адӕм кӕй байтыдтой, уыдон. Амӕйразмӕ алы бон дӕр куы иу ран, куы иннӕ ран сыл-иу ӕвиппайды къӕвда ӕрсӕххӕтт ласта, ӕмӕ та уый фӕстӕ тӕвд хур ныззынг ис. Уарынтӕ нал ис ныр. Райдыдтой тӕвд хурбонтӕ. Быдыры доны хуыпп нӕй ссарӕн. Ӕрмӕст ранӕй-рӕтты ӕфсӕддонтӕ цъайтӕ скъахтой фӕндӕгты былтыл, фӕлӕ нӕ фаг кӕнынц. Мах та тыгъд быдыры ӕрбынат кодтам. Арф скъахтам нӕ машинӕтӕн уӕрмытӕ, цӕрӕм 5-ӕм бон. Арӕх сты быдыры хъӕддаг хъӕдындз, нуры. Нӕхи цӕттӕ кӕнӕм ног ӕмбисонды хӕстмӕ Японы ныхмӕ. Тагъд хъуамӕ райдайӕм хӕцын. Маньчжурийы арӕныл хъуамӕ бахизӕм ӕмӕ ныппырх кӕнӕм Японы ӕфсады, суӕгъд кӕнӕм, хурыскӕсӕны фарс цы адӕмтӕ ис, уыдон, суӕгъд сӕ кӕнӕм япойнаг фӕшистты дзӕмбытӕй. Стӕй, бынтондӕр ӕдас цӕмӕй уа нӕ хурыскӕсӕн фарс хӕстӕй, уый тыххӕй ноджы хъуамӕ райсӕм КВТД ӕфсӕнвӕндаг, уый уыд мах. Тынг зын хӕстытӕ уыдзӕн, загъта нӕ батарейы ног хицау Л.Т. Могульский. ӕнӕ донӕй хус быдырты. Мах уыдзыстӕм ӕппӕты разӕй, бырдзыстӕм размӕ цурчы хуызӕн фистӕг ӕфсады фӕстӕ, нӕ дивизион уыцы хӕс хъуамӕ сӕххӕст кӕна, мах хӕс та уыдзӕн ӕрмӕстдӕр размӕ бырсын, нӕ алы фарс знаг куы уа, уӕддӕр размӕ. Уымӕ гӕсгӕ цӕттӕ хъуамӕ уа алкӕмӕн дӕр йӕ хӕцӕнгарз знаджы марынмӕ. 7-ӕм август. Ӕхсӕв фӕдисы цыдӕй рараст кодтам, бирӕ ӕфсад базмӕлыд уыцы изӕр. Бӕстӕ рыджы бын фӕци, цыдыстӕм фистӕг ӕфсад, бричкӕтӕ ластой сармадзантӕ, танктӕ, машинӕтӕ. Мах дӕр нӕ «катюшӕтӕ» фӕразӕй кодтам. Ӕрбабон ныл ис фӕндагыл. 8 августы Халхин-Голы доны сӕрты ахызтыстӕм, знагмӕ ма баззад 16 км. Ӕрбынат кодтам доны был, у ӕнуд бон, нӕ алыфарс ис бирӕ акъоппытӕ ӕмӕ гилдзытӕ. Уыдон сты, 1939 азы Халхин-Голы доны был цы хӕстытӕ уыдис, уыдоны фӕдтӕ. Нӕ бакомкоммӕ - уӕлмӕрдтӕ, ам чи фӕмард, уыдонӕн. Афтӕмӕй уал мах цӕрӕм зӕронд акъоппыты. Уӕдӕ цы уыдзӕни дарддӕр, уымӕ ӕнхъӕлмӕ кӕсӕм. Тагьдӕр куы раидаид. Уӕдӕ иу хӕст фестӕм, райдыдта дыккаг. Ме 'мбал Кузеванов бафынӕй мӕ фарсмӕ. Цы ӕнуд у, ӕвӕдза. Ныр уазал дон аназ ӕмӕ дӕхи анай уазал доны. Нӕхи рагӕй нал ныннадтам. Мӕскуыйы цард нӕ зӕрдыл арӕх ӕрлӕууы. Кӕд дзы чысыл ацардыстӕм, уӕддӕр мӕ Лизӕимӕ. 9 август. Бахызтыстӕм Маньчжурийы арӕны сӕрты. Мах куыд ӕнхъӕлӕм, афтӕ нӕ рауад, ӕнхъӕлдтам, стыр фидӕрттӕ дзы уыдзӕн. Алчидӕр хъуыдытӕ ӕмӕ маст кодта, уӕдӕ куыд уыдзӕн. Алыхуызон уӕззау хъуыдытӕ сӕры ленк кодтой. Райсомы 4 сахаты фӕстӕ бахызтыстӕм арӕны сӕрты ӕнӕ иу гӕрахӕй ӕмӕ афтӕ дарддӕр цыдыстӕм, 30 км куы бацыдыстӕм, ӕрмӕст уӕд федтам арӕнхъахъхъӕнджыты хӕдзар, фӕлӕ уыд афтид, йӕ хицӕуттӕ фӕлыгъдысты. Куыд арфдӕр цыдыстӕм, афтӕ обӕуттӕ, къуыппытӕ арӕхдӕр кодтой, иугай нӕзы бӕлӕстӕ ӕмӕ къудзитӕ фӕзынд тыгьд быдыры. 2 сӕгуыты рагӕпп кодтой нӕ размӕ, гӕрахӕй байдзаг сӕгуытты фӕдыл. Цӕрӕг адӕм нӕй, иу юртӕ фӕци нӕ размӕ, ӕндӕр ницы. Тынг нӕ фӕлмӕцын кӕнынц ӕхсӕвы къогьотӕ, мӕ бӕрзӕй тӕппӕлтӕ сбадт къогъоты хӕстӕй. Фыццаг бон скодтам 75 км иу ӕнӕ гӕрахӕй. Уым доны был бахсӕвиуат кодтам. Ох, ӕвӕдза, ӕнӕ дон ӕмӕ тӕвды фӕстӕ нӕхи ныннадтам, бирӕйы ?4 аргь уыд уый. Абон у 10 август, у 2 сахаты, цӕуӕм дарддӕр. Знаг судзы йӕ хӕдзӕрттӕ, скълӕдтӕ, фос мары ӕмӕ лидзы дарддӕр. Цыдыстӕм Хайлары горӕтмӕ. 50 км ма нӕ хъуыд горӕтмӕ ӕмӕ фӕстӕмӕ раздӕхтыстӕм. 12 августы цӕуӕм горӕт Хандагай, зӕгъгӕ, иу горӕтмӕ, 13-мы бацыдыстӕм Хинганы хӕхтӕм, сӕ фӕтӕн у 400 км, сӕ дӕргъ та - 100 км. Уыцы хӕхты комы бахызтыстӕм Хандагайы горӕтмӕ. Басыгъта йӕ знаг. Уым бахсӕвиуат кодтам, райсомӕй та дарддӕр араст стӕм. Иу горӕты та ӕрлӕууыдыстӕм, хъӕздыгдзинӕдтӕй уыд йӕ тӕккӕ дзаг, фӕлӕ та ацы горӕтӕн дӕр сыгьд уыд йе'мбис. Цӕуӕм дарддӕр комы къӕдз-мӕдзы фӕндӕгтыл. Бирӕ япойнаг салдӕтты мӕрдтӕ лӕууынц фӕндаджы былтыл, мах танктӕ кӕй ныппырх кодтой, уыцы сармадзанты алыфарс. Цӕуӕм дарддӕр комы, нӕ алыфарс бӕрзонд рӕгътӕ ӕмбӕрзт сты бӕрзонд кӕрдӕгӕй. Сабыр цӕрӕг адӕм сты тынг мӕгуыр, сӕуӕлӕ ницы исскӕнынмӕ, бызгъуырты цӕуынц, сӕ гуыбынтӕ - гомӕй. Нӕ размӕ ӕрлӕууынц ӕмӕ сӕрӕй акувынц, стӕй йӕ рахиз къух бӕрзонд сисы ӕмӕ амоны «хорз», зӕгъгӕ, йӕ ӕнгуылдзӕй. Хъӕуты сырх тырысатӕ ныссагътой, сӕ цӕнгтыл сырх хӕцъилтӕ сбастой ӕмӕ сӕ хӕдзӕрттӕм цӕуынц, мах сӕ ницы хъыгдарӕм. Къухӕй амонынц махӕн, цин кӕнынц, ницы сӕм ис ӕндӕр нын иу радтиккой исты, ӕрмӕст сӕм джитъритӕ ис, ӕмӕ нын нӕ размӕ рахӕссынц. Сӕ джитъритӕ сты 40-45 см дӕргъӕн, махуӕттӕй ставддӕр. Ам хӕхтыл ранӕй-рӕтты ис хъӕд, ныллӕг хъӕд. Цӕуӕм дарддӕр, бирӕ хъӕутӕ нӕ фӕстӕ зайы. Хъӕутӕ, зӕгъгӕ, хъӕуты хуызӕн дӕр не сты, сыджытӕй ныллӕг хӕдзӕрттӕ, чъизи ӕмӕ фаджысы бын фесты. Иу ран - стыр корпус, ам цардысты бирӕ япойнаг салдӕттӕ, фӕлӕ фӕлыгьдысты, бирӕ мулк ныууагьтой, сурӕм сӕ дарддӕр. 16 августы мах нӕ «катюшӕтӕй» ӕртӕ залпы радтам, знаг ныхкъуырд лӕвӕрдта. Райсомӕй сихормӕ лӕууыдыстӕм иу ран, знаг ӕхста сармадзантӕй мах. Абырстам та комы. Нӕ размӕ ис горӕт Сапунь, мах ардӕм тагъд кодтам, фӕлӕ ницы ӕндӕр корпус ӕй райста, бирӕ дзы уыд трофейтӕ. Знаг рараст махырдӕм., бахаудта нӕ астӕу, ӕрбацъист ӕй кодтам ӕмӕ йӕ кӕфты цагъд ныккодтам. Мах салдӕттӕй иугай мӕрдтӕ Т5 ӕмӕ цӕфтӕ уыдис, фӕлӕ знаг .бирӕ зиантӕ баййӕфта йӕ сармадзантӕ, бӕхтӕ, машинӕтӕ махӕн баззадысты, ком у мӕрдтӕй йе дзаг. Цӕуӕм дарддӕр машинӕтыл комы хурыскӕсӕнмӕ. Горӕт Сапунь нӕ фӕстӕ баззад. Комы мӕрдтӕ сысмаг сты. Абон у 18 август, уары, у тынг цъыф, нӕ машинӕтӕ арсы бырд кӕнынц, сӕ гуыв-гуыв цӕуы. Стыр домбай машинӕтӕ сты Студебеккертӕ - америкаг машинӕтӕ, бирӕ дзы ис махмӕ. Стӕм 100 км знагӕй, ӕндӕр корпус ӕй суры, мах тагьд кӕнӕм фӕлӕ нӕ цъыф хъыгдары. Бирӕ хабӕрттӕ цӕуы Японы ӕфсадӕй, тагъд хӕст хъуамӕ фӕуа. Японы хицау ультиматум исы 4 паддзахадӕй, йемӕ чи хӕцы, уыдонӕй, фӕлӕ хӕстон инӕлары нӕ фӕнды, ӕмӕ дарддӕр цӕуы хӕст. Уары, ӕз бадын мӕ машинӕйы кабинӕйы ӕмӕ фӕдӕн фыст. У изӕр, иу рагьыл лӕууӕм. 27 август, горӕт Каитунь, фыссын. Мах сындӕггай размӕ цыдыстӕм. Знаг махӕй тынг дард уыд. Фӕндаг - цъыф, бензин нал уыд, афтӕмӕй дыууӕ боны дӕргьы ацыдыстӕм 100 км. Ранӕй-рӕтты нӕ машинӕтӕ цыдысты ӕфсӕнфӕндагыл, спъалытыл йӕ гуыртт-гуыртт цыди машинӕйӕн. Ӕвзӕр уыд ӕфсӕнфӕндагыл цӕуын, тухитӕ ӕмӕ амӕлттӕй астӕумӕ цъыфӕй машинӕ рабырыд, студебеккер-иу, бӕргӕ рабырыд, фӕлӕ иу «форд» кӕнӕ «газик» ӕнӕ ӕххуысӕй адӕмы руаджы тыххӕйты сбырыд. 24ӕмы изӕрӕй ӕрбынат кодтам фӕндаджы был горӕты бынмӕ, горӕт хуыйны Контон. Бензин нӕм нал ис, ӕмӕ лӕууӕм, нӕ фӕрсты фистӕг ӕфсад цӕуынц размӕ. 25 августы нӕ сӕрты ӕрбатахт хӕдтӕхӕг «кукурузник» ӕрӕппӕрста нын газетты пачкӕтӕ, уым уыд Сталины бардзырд ӕфсӕддӕн, Японы ӕфсадыл кӕй фӕуӕлахиз стӕм, уый тыххӕй. Нӕ алы фарс лӕууыдысты танкты батальон, санитарон батальон, артиллери ӕмӕ алыхуызон ӕфсӕдтӕ. Изӕры райдыдта салют. Мӕскуыйы салютӕй хуыздӕр уыдис. Салют уыд Сталины бардзырды тыххӕй. Сталины бардзырд уыд 23 августы ӕмӕ салют дӕр, мах та йӕ скодтам 25 августы. Фыццаг ракетӕтӕ уагътой танкисттӕ, стӕй мах дӕр, афтӕмӕй чысылгай иууылдӕр райдыдтой. Тб Ӕхсӕв боны хуызӕн ссис. Райдыдтой ӕхсын пулеметтӕй, автоматтӕй зынг калгӕ нӕмгуытӕй. Бӕстӕ къӕр-къӕр сси Арвыл нӕмгуытӕ алыхуызон зынгкалгӕ тахтысты хӕрдмӕ. Танкисттӕ фехстой фӕйнӕ 2 ӕхсты ӕнӕ нӕмыгӕй, зениткӕтӕ дӕр, салдӕттӕ хъӕр кодтой «Ура!». Афтӕ ӕнӕхъӕн сахат ӕмӕ ӕрдӕг салют лӕвӕрдтой. Хуыздӕр уыд мах салют Мӕскуыйы салютӕй, уымӕн ӕмӕ ам алыхуызон хӕцӕнгӕрзтӕй ӕхстой. Мӕскуыйы та ӕрмӕст сармадзантӕй, афтӕ арвыстам уыцы ӕхсӕв. 25 августы. Цӕрӕм уал дарддӕр, нӕ хабӕрттӕ нӕ зонӕм. Бирӕ ног хабӕрттӕ ис ранӕй-рӕтты. Япойнаг полкътӕ, дивизитӕ сӕхи уацары нӕ дӕттынц, ӕмӕ хӕстытӕ цӕуы Хинганы хӕхты, кӕцы хӕхтӕй мах рахызтыстӕм быдырмӕ. Квантуны ӕфсӕддӕ (квантунская армия) радтой сӕхи уацары ӕд хицауад, ӕрмӕст ма иутӕ хӕцынц ранӕй-рӕтты, сӕхи нӕ дӕттынц. Мах фронт у Забайкальский, нӕ ныхмӕ лӕууыд Квантуны ӕфсад. Маньчжурийы зӕхх сулӕфыд Японы тугцъиртӕй, ӕмӕ йӕ адӕм хъӕр кӕнынц махмӕ, сӕ рахиз къухтӕ бӕрзонд сисгӕйӕ, «санго, санго», ома, хорз. 27 август, сихорафон, цард ӕвзӕр нӕу. 3 сентябрь! мах араст стӕм горӕт Таоняньмӕ, 80 км. 4 августы райсомӕй раджы ӕрхӕццӕ стӕм. Ӕрбынат кодтам ӕрдӕгхӕлд къазарматы. Сӕ дуӕрттӕ, сӕ рудзгуытӕ уыдысты хӕлд, пырх. Мах райдыдтам цалцӕг кӕнын агъуыстытӕ. 3 боны бӕргъы сӕ цӕттӕ кодтам. Ацы агъуыстыты цард япойнаг пъӕлицӕ, агъуыстытӕ уыдысты хорз, фӕлӕ сӕ китайаг адӕм фӕйнӕрдӕм фӕхастой. Цӕрӕм уал ныр горӕтты къазарматы. 8 сентябрь, ӕз ацыдтӕн базармӕ, базар у тынг чъизи. Уынджы къулы рӕбынты уӕй кӕнынц китайаг адӕм сапӕттӕ, нывтӕ, кърандӕстӕ, гӕххӕт, алыхуызон лыстӕг товартӕ. Уӕй кӕнынц цыллӕ хъуымац, сахаттӕ. Ноджы хӕринаг - алыхуызон хӕринӕгтӕ, раст цыма ногбоны дедатӕ ӕмӕ басылтӕ уӕй кӕнынц, афтӕ. Горӕт у стыр, ӕрмӕст адӕм чъизи цӕрынц. Диссаг у, ӕвӕдза, базар, уӕйгӕнӕг хъӕр кӕны йӕ дзыхы дзаг. Кӕнӕ хъӕр кӕны «санго» - хорз у йӕ тавар, ӕлхӕнӕгмӕ йӕ ӕвдисы. Тынг бирӕ ласынц хӕрӕгуӕрдӕттыл харбызтӕ, неситӕ, пъамидортӕ, баклажантӕ. Сифтындзынц 3 кӕнӕ 4 хӕрӕджы уӕрдоны ӕмӕ алокӕнгӕ размӕ цӕуы. Хӕринӕгтӕ кӕй кӕнынц тӕвдӕй - сойы фыхтӕ ӕмӕ алыхуызон диссӕгтӕ. Балхӕдтон салат, нывтӕ, тетрӕдтӕ 5 сомӕй, къухтӕ ӕхсӕн сапон. Ӕхца нӕй, ӕндӕр ам балхӕнӕн ис цыллӕ хъуымац. Тагъд дуканитӕ байтом кӕндзысты,.нырма тӕрсгӕ кӕнынц том кӕнын. 10 сентябрь. Горӕты астӕу ӕрӕмбырд ис бирӕ адӕм. Иу рӕстӕмбис ацӕргӕ китайаг адӕймаг уыдис даргъ цыллӕ разгомы. Ам нӕлгоймӕгтӕ дарынц ахӕм дзаума. Къаба ӕмраст суанг дӕлӕрмттӕм йӕ фӕрсты уӕрджыты онг къӕрт, сыгьдӕг цыллӕ. Уый раныхас кодта: Сырх ӕфсад мах суӕгьд кодта япойнаг фашисттӕй, сӕрибары цард райдыдта ӕмӕ тагьд дуканитӕ райгом кӕнын хъӕуы ӕмӕ уӕй кӕнут уӕ товартӕ. Адӕм ныххор-хор кодтой мӕ хъӕр кодтой «Ӕгас цӕуӕд сырх ӕфсад». Абон у 11 сентябрь. Мах ӕнхъӕлмӕ кӕсӕм, уӕдӕ кӕд араст уыдзыстӕм Уӕрӕсемӕ Тынг нӕ фӕнды нӕ райгуырӕн бӕстӕмӕ. Ӕз уыдтӕн театры 15 сентябрь!. Театр, зӕгъгӕ, йӕ ном афтӕ у, зӕхбын сӕрдыгон сара. Ис дзы хуымӕтӕг фӕйнӕг бандӕттӕ. Къултӕ зыхъыртӕй лӕууынц, кӕддӕр чъырӕй цагъд уыдысты, ӕмӕ ранӕй-рӕтты ма урс гӕппӕлтӕ ис. Иуныхасӕй, чъизи у ӕгъуыст. Разӕй ис сценӕ. Мах ӕрбадтыстӕм хуымӕтӕг фӕйнӕгӕй конд балкъоны. Ӕвиппайды музыкӕ цӕгъдын райдыдта, хъустӕ ӕмыр кодтой йӕ зӕллангӕй. Цавӕрдӕр барабантӕ хостой, ноджы ӕфсӕйнаджы гӕбӕзтӕ, раст цыма куырдадзы бадтӕн, афтӕ мӕм каст. Кӕсӕм ӕмӕ артисттӕ рагӕпп кодтой чъизи костюмты, иу чысыл номырты фӕстӕ фӕйнӕрдӕм чъырт кодтой, уымӕн ӕмӕ сӕ риутыл къӕмтӕ сӕ дзыхы хаудтой, рыг сӕ сӕрыл сбадт, худӕджы комеди ӕвдыстой, фӕлӕ ӕнӕ культурой дзаумӕтты. Чъизи - сӕ сценӕ. Китайаг адӕм ӕрцыдысты театрмӕ, семычкӕтӕ чъырт кодтой, дзырдтой, ӕууылдтой, уӕрджытӕмуыд бырон. 15 сентябрь! изӕрӕй - ног хабар. 1905 азӕй 1917 онг чи райгуырд, уыдоны, дам, уӕгъд кӕнынц Сырх ӕфсадӕй. Сырхӕфсӕддонтӕ тынг хъӕлдзӕг уыдысты, ноджы ӕз дӕр. Чемадантӕ скодтам нӕхицӕн ӕмӕ ӕнхъӕлмӕ кӕсӕм. Ӕрмӕст мӕнг хабар рауад, ӕнхъӕлмӕ кӕсӕм дарддӕр. ...26 сентябрь, ме'мбал Кузевановимӕ мах кӕнӕм дыууӕ ӕфсымӕры цард, иу кателокӕй хӕрӕм, иумӕ исӕм продукттӕ, нӕ цард у иумӕ. Уый у рӕстӕмбисӕй бӕрзонддӕр, бурхил, хъӕбӕрзӕрдӕ иннӕтӕм. Мемӕ хӕларзӕрдӕ у. Ацыд горӕтмӕ ӕмӕ ссардта иу литр сгтьирт. Изӕры 9 сахатыл райдыдтам нуазын сыгьдӕг карз спъирт... (Ам боныджы къуфысты сыфтӕй иу нӕй - Ред.) ...Ӕгас цӕут, зӕгъгӕ, мах ын амонӕм, цом хӕдзармӕ, зӕгьгӕ, уый ракӕ-бакӕ кӕны, алырдӕм нын амоны, нӕ йӕ фӕндыд, ӕвӕццӕгӕн, цӕмӕй мах хӕдзармӕ бацӕуӕм, уый. Тӕрсгӕ кодта махӕй. Мах кӕрӕдзимӕ кӕсӕм, цы йӕ фӕрсӕм, цы: цом хӕдзармӕ ӕмрасТ, ӕмӕ ӕз бараст дӕн хӕдзармӕ. Уый нӕ разӕй базгъордта, дуар фегом кодта, иу фарсырдӕм цы дуар цыд, уырдӕм нӕ бакодта. Антошкин дӕр мӕ фӕстӕ бацыд. Ӕрбадтыстӕм нарыл, нар у китайӕгтӕн сӕ хуысӕнуат, уыдонмӕ сынтӕг нӕй. Нары бын арт кӕнынц зымӕг ӕмӕ нар у хъарм. Хӕдзар уыд зӕхбын, рӕсугъд йӕ къултӕ алыхуызон нывтӕй ныхӕст, зӕдтӕ ӕмӕ хуыцауы нывтӕ ныхӕст уыдысты раззаг къулыл. Бӕрӕг уыд, хъӕздыг лӕг кӕй у, уый. Цалынмӕ фӕйнӕ тамакой дымдтам, уӕдмӕ нӕ алыфарс иу 15 лӕджы амбырд ӕмӕ нӕм кастысты. Ӕвӕццӕгӕн, ӕнхъӕлдтой, ныртӕккӕ дзы исты байсдзыстӕм, афтӕ сӕ сахуыр кодтой япон. Махмӕ уыд бинокль ӕмӕ пистолеттӕ, ӕрцыди хӕдзары хицау дӕр сау цыллӕ халаты ӕмӕ рог батинкӕтӕ ӕмӕ шляпӕйы, йӕ къухтӕ - сыгъдӕг. Нӕ къух нын райста ӕмӕ нӕм касти иннӕты хуызӕн. Мах ма иу чысыл абадтыстӕм ӕмӕ араст стӕм дарддӕр, нӕ фӕстӕ кастысты китайаг чызджытӕ, устытӕ. Зӕрӕдтӕй фӕстӕмӕ тӕрсгӕ кӕнынц махӕй. Сырхӕфсӕддон куы бацӕуы, уӕд бамбӕхсынц, уӕлдайдӕр хъӕздыг адӕмы чызджытӕ. Хохы тӕккӕ рӕбынмӕ бахӕццӕ стӕм. Ам уыд иу рӕстӕмбис хъӕу, хӕдзӕрттӕ - ӕмхуызон арӕзт, хъӕздыг хӕдзар нӕ уыд ам. Мах та сфӕнд кодтам иу хӕдзармӕ бацӕуын. Ӕмраст иу хӕдзары смидӕг стӕм, иу лӕг дзы рауад нӕ размӕ, дуар нын байгом кодта, ӕмӕ ӕз фӕмидӕг дӕн. Иу ӕвзонг сылгоймаг пецы арт кодта, мах куы бацыдыстӕм, уӕд цыдӕр фӕцис. Иу гыццыл абадтыстӕм, дон анызтам ӕмӕ тамако дымдтам. Зӕронд ус рауай-бауай кодта, сывӕллон йӕ хъӕбысы. Дон нын уыцы зӕронд ус радта, мӕнмӕ дон куы лӕвӕрдта, уӕд йе стыр ӕнгуылдз, къусы цы дон уыд, уым нытътъыста. Ӕз ӕм кастӕн, ӕмӕ йӕ ныр куыд нуазон, ууыл хъуыды кодтон, фӕлӕ мӕм тынг нуазын куыд цыд, уымӕ гӕсгӕ йӕ анызтон. Бадӕм, иу чысыл рӕстӕджы фӕстӕ иу чызг ӕрбацыд. Сатӕгсау дзыкку, тымбыл ирд цӕсгом, урс кофтӕйы. Сау даргъ хӕлаф ыл. Ӕрбакаст нӕм, мидбылты худгӕйӕ. Къус нӕм ӕрбадардта, къусы уыд картофы зайӕгойы хуызӕн ӕмӕ нӕм дзуры, кус-кус, ома, ахӕрут. Нарыл цы ныллӕг стъол уыд, ууыл ӕрӕвӕрдта, ноджы нын рахаста китайаг ӕхсӕртӕ цӕхджынгондӕй. Мах кӕрӕдзийӕн дзурӕм уырыссагау, куыд хӕрӕм ныр ацы чъизи хӕринаг. Цӕй, иу дзы бафӕлварӕм, зӕгьгӕ, ӕз иу даргь картоф райстон ӕмӕ йӕ асастон. ...Мах тынг сӕххормаг стӕм, уыдис 3 сахаты. Цы хӕдзармӕ нӕ бакодта, уырдӕм куы бахызтыстӕм, уӕд хъуыдытӕ кодтам, цыма цӕмӕй хъӕздыг у. Хӕдзар уыд чъизигомау фӕздӕгӕй йӕ къултӕ ссау сты. Уайтагьд нын цай афыхта. Цайданы дзаг нын нӕ разы авӕрдта, фӕйнӕ чысыл агуывзӕйы нын цайӕ айдзаг кодта ӕмӕ цыдӕр загъта китайагау. Махмӕ ӕрбадаргь кодта йӕ къух ӕмӕ райстам агуывзӕтӕ, нуазӕм ӕнӕ сӕкӕр ӕмӕ къӕбӕрӕй. Кӕрӕдзимӕ та бакастыстӕм ӕмӕ ӕз загътон, ай хорз хӕринаг нӕу, уӕлдайдӕр ӕнӕ дзулӕй. Цӕй, ӕмӕ йын зӕгъӕм хӕринӕгты тыххӕй. Лейтенант мемӕ дзуры, цӕй, ды йын зӕгъ хӕринаджы тыххӕй. Ӕз китайагмӕ амонын, дзурын кус-кус ӕмӕ не 'мбары, уый сӕхӕдӕг махӕн фӕдзурынц кускус, уырыссаг ныхасӕй - кушать. Ӕз ын ацамыдтон мимикӕйӕ, ӕвзагӕй, мӕ къухтӕй ӕмӕ мӕ дзыхӕй бамбарын кодтон, хӕрын нӕм кӕй цӕуы, уый. Уайтагъд ауад иннӕ уатмӕ ӕмӕ иу чыргьӕды рахаста тымбыл конд касгонд хӕмпъалӕты хуызӕн цыдӕртӕ. Ӕрмӕст уыдысты фӕткъуыйы хуызӕн тымбыл, дыууӕ хатты стырдӕр фӕткъуыйӕ, ӕмӕ нӕм сӕ ӕвдисы. Ӕз уайтагъддӕр бамбӕрстон, нартхорӕй конд кӕй сты, уый. Бацамыдтон ын, рахӕсс, зӕгъгӕ. Уый ауад, тӕсчъы дзаг тулдзы сыфтӕ ӕрбадавта, пецы сӕ бакалдта. Нарыл стъол авӕрдта ӕмӕ махӕн амоны нармӕ. Мах нӕ цырыхъытӕ фелвӕстам, бахызтыстӕм нармӕ ӕмӕ тъӕпӕн сбадтыстӕм узбекагау. Китайаг къусы дон рахаста ӕмӕ нын бацамыдта, ома нӕ къухтӕ цӕхсӕм. Бадӕм ӕмӕ ӕнхъӕлмӕ кӕсӕм, иу чысыл рӕстӕджы фӕстӕ нын рахаста уыцы тымбыл конд хӕмпъалӕтӕ, ахъарм сӕ кодта, ноджы дыууӕ къусы мидӕг рахаста цӕхджын хӕринаг. Цы хӕринаг уыд, уый дӕр нӕ базыдтам. Дыууӕ хӕмпъалӕйы хуылфы уыд нас насхафӕнӕй хафтӕй. Рахаста нын, хӕргӕ цӕмӕй фӕкӕнынц, ахӕм цыппар къӕцӕлы. Мах къӕцӕлтӕ райстам ӕмӕ нӕ зонӕм, куыд дзы хӕрӕм, уый. Касти нӕм китайаг ӕмӕ, нӕ хъуыддаг хорз кӕй нӕ цыд, уый федта ӕмӕ нын рахаста 2 уидыджы, уӕлӕнгай авджын уидгуытӕ. Бахордтам фӕйнӕ тымбылы, насимӕ. Цӕхджын хӕринаг ӕз ахордтон иу чысыл, уымӕн ӕмӕ ӕгӕр цӕхджын уыдис. Цай цымдтон, тынг ӕххормаг уыдтӕн. стӕй дард цӕуын хъуыд хохы сӕрты. Фестӕм хӕрд, стъол асыгъдӕг кодта хӕдзары хицау. Мах нӕ цырыхъытӕ акодтам, фӕйнӕ агуывзӕйы ма нын радта цай, цыма фӕндарасты нуазӕн радта, афтӕ. Ам уыдис китайаг кувӕндон, уый та уыд кувӕндоны хицау, махмӕ дзуарылӕг куыд вӕййы, афтӕ, ӕрмӕст мӕгуыргомау царди. Рацыдыстӕм ӕмӕ сфӕнд кодтам, хуыцау ӕмӕ зӕдты нывтӕ цы хӕдзары уыдысты, уырдӕм бацӕуын. Китайагӕн ацамыдтам, ӕмӕ нын уый дуар фегом кодта. Мах бахызтыстӕм къӕсӕрыл, фӕрсӕй-фӕрстӕм ӕрлӕууыдыстӕм, нӕ худтӕ систам ӕмӕ ӕмраст кӕсӕм. Китайаг райста иу хъӕдын дзӕбуг ӕмӕ ӕртӕ цӕфы ныккодта иу цавӕрдӕр стыр ӕфсӕйнаг къус, уый ныззӕлланг кодта. Ӕртӕ цӕфы фӕстӕ китайаг лӕууы ӕмӕ иу ранмӕ ӕмраст кастис. Мах кӕрӕдзийӕн дзурӕм, мӕнӕ астӕуӕй цы ставд лӕг лӕууы, уый хуыцау у. Уыд ставд, булкъонӕй ставддӕр, йӕ цӕсгом - сырх-сырхид йӕ былтӕ - ставд. Конд уыд бронзӕйӕ. Агъуыстыл нӕ цӕст ахастам, 8! ӕмӕ дзы алыхуызон скульптурӕтӕ лӕууыдысты, кӕмӕн йӕ къухы ӕхсаргард, кӕмӕн - тӕбӕгъ, чи бӕхыл бадт, иууылдӕр уыдысты ставд конд. Бирӕ фӕракӕс-бакӕс кодтам, фӕныхас кодтам. Китайӕгтӕ ӕнхъӕлдтой, мах кувгӕ кӕнӕм, зӕгъгӕ. Ӕппынфӕстаг загътам: цӕй ныллӕг акувӕм ӕмӕ цом. Ныллӕг акуывтам ӕмӕ рацыдыстӕм. Китайаг ныл цинтӕ кодта уый фӕстӕ. Ныллӕг та йын акуывтам ӕмӕ рараст стӕм, кӕртӕй цы фӕндаг цыд, ууыл. Нӕ фӕндаг цыд бӕрзонд хохы цурты, хохӕн йӕ тӕккӕ цъуппытыл цыдыстӕм хӕрдмӕ, ранӕй-рӕтты дзы уыд асинтӕ ӕгӕр хӕрдты, схызтыстӕм та бӕрзонддӕр хохмӕ, дымгӕ нӕ хаста. Мах та хохы хуссар фарсмӕ нӕхи ӕруагътам, фӕндагӕй аздӕхтыстӕм иуварс. Фӕндаг цыд хохы цуппытыл иннӕ кувӕндонмӕ, фӕлӕ мах уырдӕм нал ацыдыстӕм. Къӕдзӕхтыл та нӕхи бынмӕ уагътам. Ныккӕс, ӕмӕ сӕр зилы, бындӕрӕй-бындӕр цыдыстӕм, иу ран къӕдзӕхы скъуыдӕй дон цыд, мах дзы анызтам ӕмӕ дарддӕр тыхамӕлттӕй ӕрхӕццӕ стӕм хохы бынмӕ. Хӕрдмӕ скӕс, ӕмӕ ӕгомыг хох ӕдзынӕг кастӕй касти. Уыдис 5 сахаты изӕры. Тагъд кӕнӕм нӕхимӕ.. Райсомӕй цы хӕдзармӕ бацыдыстӕм фыццаг, уырдӕм та дон нуазынмӕ фӕмидӕг стӕм кӕрты. Кӕрты уыдис 2 чызджы. Хъомыл чызджытӕ уыдысты. Мах куыддӕр ауыдтой, афтӕ сӕ иу йӕ ведра аппӕрста, иннӕ йӕ ногӕхсад гӕрстӕ ӕмӕ лидзӕг фесты хӕдзармӕ. Хӕдзарӕй агӕпп кодтой рудзынгӕй цӕхӕрадонмӕ. Ӕз мӕ худын нал баурӕдтон ӕмӕ ныхситт кодтон. Ноджы ма сӕм хъӕр кодтон «пу» «санго»... Дон банызтам, уалынмӕ ӕхсӕвӕр хӕрды афон дӕр ӕрхӕццӕ. Дыууӕ боны рыстыты зӕнгтӕ. Афтӕмӕй цӕуынц фӕззыгон хъарм бонтӕ махыл Бур денджызы цур хӕхты астӕу. Абон у 5 ноябрь. Бӕрӕгбон та ӕрбахӕстӕг кӕны, ӕрмӕст нӕхи ӕвзӕргомау цӕттӕ кӕнӕм бӕрӕгбонмӕ. Бонтӕ цӕуынц 7 ноябрь арвыстам хъӕлдзӕгӕй, фӕйнӕ 2 агуывзӕйы банызтам япойнаг сӕн. 8 ноябры ӕз ӕмӕ Николай кружкӕйы ныккодтам япойнагсӕн ӕмӕ йӕ нуӕзтам хӕтӕлӕй. (Кӕд искуы сӕмбӕлӕм Кузеванов Николаимӕ, уӕд ӕй ӕрхъуыды кӕндзыстӕм). 16 ноябры мах рацыдыстӕм Цзинь-Джоумӕ. Цӕрӕм иу фабричы кӕрты, рӕстӕг у хъарм, иугай ӕхсӕвтӕ уазал кӕны, 6 Заказ № 67 кӕрты зӕххы цъар ныссӕлы. 19 ноябры арвыстам артиллерийы бӕрӕгбон. 20 ноябры горӕты уынгты Ульяновимӕ файтон баххуырстам ӕмӕ уынгты афардӕг стӕм. Уынгтӕ сты нарӕг. Адӕм дзы ис бирӕ, горӕт у рӕстӕмбис горӕт, базары товартӕ ис бирӕ, базар у тынг нарӕг. Ӕз базары уыдтӕн ӕмӕ мин ӕмӕ ӕрдӕг ӕхца уым наууагътон. Балхӕдтон цыдӕртӕ, китайаг уазӕгдоны абадтыстӕм цыппарӕй. Банызтам мӕ дзаумӕтты тыххӕй китайагарахъ. Абон у 25 ноябрь, ӕз та дӕн батарейы старшина. 22 ноябры райдыдтон, мӕ цард фӕзындӕр ис. Цард цӕуы сындӕггай. 7 декабры ӕз ӕнӕнхъӕлӕджы райстон писмо. Писмойы уыдис справкӕ мӕнӕн, ӕз ахуыргӕнӕгӕй кӕй куыстон, уый тыххӕй. Ӕз фырцинӕй скафыдтӕн. Писмо мӕм ӕрбахаста мӕ коптинарус Мельников Петя, ӕз ӕй фырцинӕй мӕ хъӕбысы акодтон. Справкӕ ӕз ахастон полчъы штбамӕ. 9 декабры мӕнмӕ фӕсидт завдеп Файнберг. Загъта мын, дӕхи цӕттӕдар-11 декабры уӕхимӕацӕудзынӕ.Уӕ батарейы командирӕн зӕгь ӕмӕ дӕ старшинайы куыст радт ӕндӕр искӕмӕн. Ӕз фездӕхтӕн фӕстӕмӕ хъӕлдзӕгӕй, ме'мбӕлттӕ мӕ афарстой, куыд у хабар, зӕгьгӕ. Ӕз сын хъӕлдзӕгӕй загътон, цӕуын нӕхимӕ 11 декабры. Мӕн фелвӕстой ме'мбӕлттӕ ӕмӕ мӕ хӕрдмӕ аппӕрстой ӕмӕ хъӕр кодтой «Ура!» Нӕ комбат Могульскийӕн ӕз рахабар кодтон. Уый дивизийы штабмӕ ацыд ӕмӕ бауынаффӕ кодтой. Ме 'мбал Тропинмӕ радтон мӕ куыст 10 декабры, ӕз райстон 8 мины китайаг ӕхца, иу мин та - советон ӕхца. Ме 'мбал Тайгенкоимӕ ацыдтӕн базармӕ ӕмӕ балхӕдтон алыхуызон товартӕ. Ханза ӕрхастон иу четверты бӕрц, мӕ хӕлӕрттӕм фӕсидтӕн, банызтам фӕйнӕ чысылы. Нӕ комбат Могульский дӕр мемӕ абадт, 2 цыллӕ цъындайы мын балӕвар кодта, ме'мбал Кузеванов мын 5 метры крепдешин балӕвар кодта ӕмӕ мын загъта: ус куы ракурай, уӕд къаба - дӕ сылгоймаг ӕмбалӕн мӕ номыл, зӕгъгӕ.. Ӕз та, дам, дӕм искуы ӕрцӕудзынӕн ӕмӕ уӕд уыцы къаба скӕнӕд дӕ ус. Афтӕмӕй 10 декабры ӕвиппайды мӕн ацӕттӕ кодтой ме 'мбӕлттӕ ӕмӕ изӕрӕй афардӕг дӕн вагзалмӕ 11 декабры бӕсты. Мемӕ ацыдысты ӕмӕ мӕ афӕндараст кодтой Кузеванов #3 ӕмӕ Паиченко се 'фсымӕры хуызӕн. Афтӕмӕй ӕз сбадтӕн ӕхсӕв 2 сахатыл. Харбинмӕ цы поезд цыд, уым. Фӕлмӕн вагоны. Базонгӕ дӕн иу булкъонимӕ, 7-ӕм танкон корпусы хицау уыд, йемӕ - йӕ ординарец, гуырдзиаг. Булкъон уыд сау бӕзджын зачъеджын бӕрзонд, хӕрзконд, ацӕргӕ лӕг. 57 азы йыл цыд, иӕ риу ордентӕ ӕмӕ майдантӕй дзаг уыд. Уый уыд Терчы хъазахъӕй, хъӕлдзӕг ӕмӕ зӕрдӕхӕлар лӕг. Худӕгӕй нӕ мардта. Мӕнӕн загъта, мемӕ суанг Мӕскуымӕ цӕудзынӕ, уырдӕгӕй та афардӕг уыдзынӕ мӕ гуырдзиаг къацоимӕ Аликоимӕ. Алико дӕр сӕхимӕ цӕуы гуырдзымӕ. Мудены горӕт нӕ фӕстӕ аззад 12 декабры. Товар дзы арӕх уыди, ӕз дзы цырыхъытӕ алхӕдтон. Харбины горӕтмӕ ӕрхӕццӕ стӕм 13 декабры райсомӕй раджы. Ам фӕуазалдӕр ис, сихормӕ фестӕм уым, ӕнхъӕлмӕ кастыстӕм ног поездмӕ, Харбинӕй Читамӕ чи цӕуы, уымӕ. Булкъон Сергеевы руаджы ӕз сбадтӕн товарон вагоны ӕмӕ араст стӕм нӕ Цӕдисмӕ. Харбин у уырыссаг горӕт, бирӕ дзы цӕры эмигранттӕй, кӕцытӕ алыгъдысты 1918 азы фӕсарӕнмӕ - урсгвардионтӕ. Йӕ фылдӕр ӕмбис Харбинӕн у уырыссаг адӕм. Хъӕздыг горӕт у, аслам - алцыдӕр. 13 декабры изӕрӕй араст стӕм товарон вагоны, уым бадт иу гуырдзиаг булкъон, иу дӕлбулкъон, 3 майоры, иу рӕсугъд сылгоймаг ӕмӕ мах - 9 ӕфсӕддоны. Хъӕлдзӕгӕй цыдыстӕм, булкъон Сергеев нӕ худӕгӕй мардта, таурӕгътӕ нын кодта, ӕмбисонды хорз лӕг у. Тухитӕ ӕмӕ амӕлттӕй арӕныл бахызтыстӕм. Бӕрӕг нӕ кодтой НКВДйы кусджытӕ. Гор Читамӕ ӕрхӕццӕ стӕм 16 декабры. У тынг уазал, 40 градусы онг, ам рахызтыстӕм, уазалӕй нӕ гӕрттгӕртт цӕуы. Мӕнӕн мӕ цинелы уазал уӕгъдӕй цӕуы ӕмӕ мӕ фӕсонтӕ уырдыгмӕ ласы. Мӕ къӕхтӕ хъарм уыдысты валенкӕты ӕмӕ бӕмбӕджджын хӕлафы. Ам нӕ 3 суткӕйы ӕнхъӕлмӕ кӕсын хъӕуы поездмӕ, Мӕскуымӕ чи цӕуы, уымӕ. Адӕмӕй йе дзаг у вагзал, къах бавӕрӕн дзы нӕй. Мах иу хӕдзары ӕрбынат кодтам авдӕй. Абон билеттӕ райстам тыххӕй-амӕлттӕй. 19 декабры 5 сахатыл хъуамӕ сбадӕм поезды. Ӕз бадын, ӕхсӕвы 3 сахатыл райхъал уыдзынӕн ӕмӕ ацӕудзыстӕм. Нӕ чемадантӕ ӕрӕввонг кӕнӕм, уымӕн ӕмӕ тӕссаг у, нӕ къухы куы нӕ бафта сбадын, уымӕн ӕмӕ бирӕ чемодантӕ ис махмӕ дӕр, булкъонмӕ дӕр ӕмӕ иннӕтӕм дӕр. Бадын, у 1.30 сахаты. Хӕдзар у райдзаст, культурой арӕзт. Ис дзы фикусон бӕлӕстӕ. Мӕ фӕстӕ сынтӕгыл хуыссы иу рӕстӕмбис уырыссаг хӕрзконд чызг Нина Ивановна, фӕстӕмӕ йӕм ракӕсын ӕмӕ ницы, йӕхи айвӕзта йӕ цӕнгтӕ йӕ сӕрыл ӕрӕвӕрдта, йӕ риутӕ ныкъкъуыбыр сты хӕрдмӕ ӕмӕ, арф улӕфтытӕ кӕнгӕйӕ, фынӕй кӕны. Мӕ размӕ диваныл хуыссы булкъон Сергеев, рухсмӕ зыны йӕ зачъе, нӕ фынӕй кӕны. Арфдӕр уаты хуыссынц иннӕтӕ дӕр. Хуыссӕг мӕ ахсы, фӕлӕ нӕй гӕнӕн. Бадын хъӕуы, кӕннод бафынӕй уыдзыстӕм. Куыд уыдзӕн дарддӕр хабар, уый нӕ зонын... К ӕ р о н Хӕстоны боныгӕй 1940 азы январы Змейкӕйы станицӕйы авдазон скъолайы кӕртӕй араст дӕн Сырх Ӕфсады рӕнхъытӕм Фӕскавказы хӕстон округмӕ. (Змейкӕйы хъӕуы куыстон райдайӕн скъолайы ахуыргӕнӕгӕй). Раст Иран ӕмӕ Турчы арӕны раз райдыдта мӕ службӕ Араксы доны был. Службӕ кодтон 80-ӕм хӕххон артиллерион полчъы. 107 мм минометон батарейы. Мемӕ службӕ кодтой бирӕ ирон лӕппуйы, уыдонӕй бирӕтӕ сӕ цард радтой Райгуырӕн бӕстӕйы сӕраппонд. Мӕ хуыздӕр ӕмбӕлттӕ - Гӕбуты Гона, Бадриты Валодя - Ӕрыдонӕй. Цӕллагты Андрей, Цомайты Валодя - Алагирӕй, Петруня - Орджоникидзейы горӕтӕй. Хӕсты инвалидтӕй баззадысты Сидахъты Симон, Созӕты Гаппо, Хуытыгаты Гана, Мамиаты Сергей ӕмӕ бирӕ чидӕртӕ. Мӕ службӕ цыдис тынг хорз. Уыдтӕн минометы хъавӕг (наводчик). Бирӕ хъӕлдзӕг бонтӕ арвыстам сабыр службӕйы рӕстӕг. Ирон фӕсивӕды къорд ӕнӕхъӕн дивизийы мидӕг ахстой фыццаг бынат алы хъуыддаджы дӕр. Фӕлӕ райдыдта Фыдыбӕстӕйы Стыр хӕст. Мах Араксы доныл бахызтыстӕм Джулфӕйы станцӕйӕ чысыл дӕлдӕр. Хъӕппӕрисдзинад хъуыдис Араксы доныл бахизынӕн. Ам ранӕй-рӕтты дон бӕхты сӕрты калдис. Сармадзанӕй, минометӕй, бричкӕйӕ ласт ӕрцыдысты гуылф-гуылфгӕнгӕ Араксы доны. Ам дыууӕ хатты афӕлдӕхт мӕ бӕх, кӕцыйыл уыдис минӕты 2 асыччы вьюктыл ӕвӕрд. Дон ӕй фӕцӕйласта, фӕлӕ йын Араксы доны уылӕнтӕн сӕ бон нӕ баци ӕххуысы фӕрцы. 2500метрыхохысӕртыгакъон-макъоннарӕгкъахвӕндагыл, сӕрсӕфӕн ӕрхыты сӕрты хизгӕйӕ, 80 артпол къ вьюктыл схаста йӕ сармадзантӕ ӕмӕ минометтӕ. Стыр хъӕппӕрисдзинад равдыстам, хохыл хизгӕйӕ. Мӕ бӕх Решеткӕ ратылд иу стыр фӕзилӕны, фӕлӕ цырддзинады фӕрцы урӕд ӕрцыд. Ӕндӕр атылдаид бӕх минометы хӕтӕлимӕ арф къардиумӕ. Ираны зӕххыл Тебризы горӕтӕй мӕйы фӕстӕ 1941 азы сентябрь! горӕт Полтавӕйы бын Кочубеевкӕйы хъӕуы райдыдта мӕ карз тох фашисттимӕ. Ам фыццаг тохы бон фӕцӕф мӕ уарзон ӕмбал Сидахъты Симон. Уый фӕстӕ фӕмард сты Бадриты Валодя ӕмӕ Петруня, стӕй нӕ батарейы командир Татаринов. Уыдоны туг райсыны тыххӕй тыхджын цӕф ныккодтон ӕз мӕ минометӕй знаджы батарейы. Дыууӕ сармадзаны ӕд расчетӕй дӕрӕнгонд ӕрцыдысты. Фондз карз хӕцгӕ боны фӕстӕ мах фӕстӕмӕ цӕуын райдыдтам, знагӕн ранӕй-рӕтты тыхджын ныхкъуырд дӕтгӕйӕ. Цыдысты тыхджын фӕззыгон уарынтӕ. Зӕхх баудӕст. Цъыф уыдис уӕрджытӕм. Ам, фӕстӕмӕ цӕугӕйӕ, фӕлмӕцыдыстӕм. 1941 азы 16 октябрь! Харьковы облӕсты горӕт Валкӕйы бынмӕ ныллӕг пыхс хъӕды мах ӕрцахстам хӕцӕн бынат. Ӕз мӕ миномет ӕрцарӕзтон бӕласы бын. Йӕ плитӕ йын сӕвӕрдтон бӕласы дыууӕ ставд уидагыл, уымӕн ӕмӕ удӕст зӕххыл алы ӕхстӕн дӕр миномет (упорная плита) зӕххы абыры ӕмӕ йӕ уӕд ногӕй аразын хъӕуы. Йӕ быны йын батъыссын фӕхъӕуы къодӕхтӕ, ӕмӕ уый у фӕстиат. Райсомӕй 8 сахатыл фашисттӕ райдыдтой махыл психикон атакӕ. Бирӕ ныл суагътой артиллерион нӕмгуытӕ. Нӕ 80ӕм артполкъ тыхджын ныхкъуырд радта немыцӕн. Сӕ атакӕ дӕрӕнгонд ӕрцыд. Махӕн дӕр нӕ фистӕг ӕфсад стӕнӕг. 12 сахатыл та райдыдта ног атакӕ. Ам мӕ миномет йӕ куыст тынг хорз бакодта. Йӕ плитӕ ӕрфидар ис бӕласы уидӕгтыл ӕмӕ змӕлгӕ дӕр нӕ кодта. Нӕ батарейы командир Ряхин кӕсӕн рындзӕй командӕ лӕвӕрдта фыццаг минометӕн тагъд ӕхстӕй 10 минӕйы, стӕй та 15, прицел ӕмӕ угломер аивгӕйӕ та ногӕй -10 минӕйы, 15,10. Афтӕмӕй фехстон 140 минӕйы. Ӕз уӕд куыстон минометы хъавӕгӕй. Ам мӕ зӕрдӕйы мӕстытӕй иу гыццыл ссыди, бӕргӕ. Мах размӕ цы батальон бырста, уый дӕрӕнгонд ӕрцыд. Рахиз фарсырдыгӕй нӕм немыцаг автоматчиктӕ ӕрбалӕбурдтой. Зын уавӕрты рахастон ӕз мӕ тӕвд миномет уырдыгӕй. Рахызтыстӕм Харьковы горӕтӕй. Алы бон дӕр фӕстӕмӕ цыдыстӕм 18-20 км. Бӕхтӕ смӕллӕг сты. Уӕрджытӕм цъыфы тыххӕй ластой уӕззау сармадзантӕ ӕмӕ минометтӕ. Уӕдӕ салдӕттӕ дӕр тынг смӕллӕг сты, уымӕн ӕмӕ 17 боны хӕстон пӕк нал райстам. Сыст сарӕх ис салдӕттыд. Нӕ ныууаддзыстӕм нӕ сармадзантӕ немыцӕн, уӕдӕ нӕхи та удгасӕй нӕ ратдзыстӕм, ахӕм уыд нӕ хъуыды. 24 октябры та тыхджын ныхкъуырд лӕвӕрд ӕрцыд немыцӕн. Немыц ӕнхъӕлдтой, Уырысы ӕфсад фӕстӕмӕ цӕудзӕнӕмӕцӕудзӕн,стӕййӕмыггагсыскъуындзӕн,зӕгьгӕ. Фӕлӕ та махмӕ хӕстон холлаг лӕвӕрд ӕрцыд. Мӕ минометмӕ ӕрхаудис 120 минӕйы. Стыр станицӕ Руссколозоваяйы бынмӕ хӕстон бынат ӕрцахстам. Нӕ командир Ряхин та мын загъта: «Берды-фырт, дӕхи та бацӕттӕ кӕн «концертмӕ». Ӕмӕ ӕцӕгдӕр афтӕ уыд. 24 октябры райсомӕй раджы немыц цалдӕр ӕхсты фӕкодтой Руссколозоваяйы хъӕумӕ уӕззау сармадзантӕй. Ӕнхъӕл уыдис, афонмӕ та хъӕу асыгъдӕг ис Сырх Ӕфсадӕй. Мах фистӕг ӕфсад тынг стӕнӕг ис ӕмӕ ам махимӕ нал уыдис. Уыдон сӕхи дарддӕр айстой. Ам дивизийы ӕмӕ нӕ 80 автополчъы командиртӕ сарӕзтой немыцӕн «ловушкӕ». Хӕстӕг ӕрбауагътой немыцы раззаг хӕйтты. Стӕй автополчъы равзӕрст сармадзантӕй ӕмӕ минометтӕй ӕмӕхст кӕнын райдыдтам немыцы. Мӕ масты къуыбылой та фӕкъаддӕр ис. Мӕ минометӕй ауагътон 90 минӕйы. Дӕрӕнгонд ӕрцыд ротӕ, обозӕй та - дыууӕ взводы. Командир Ряхин мӕ йӕ хъӕбысы акодта. «Дӕ хӕрзиуӕг цӕттӕ у». Уӕдӕй фӕстӕмӕ немыц ӕнӕ разведкӕйӕ размӕ нал цыдысты. Стыр зиантӕ сыл ӕрцыд уым. Горӕт Волчанскы ӕмӕ Себекины бынмӕ 1941 азы ноябры Цӕгат Донецы доны был урӕд ӕрцыд немыцы размӕбырст. Зымӕг ам ӕрвыст ӕрцыд зымӕгон бырстытимӕ. 1942 азы 6 январы Курскы облӕсты хъӕу Крутой Рог. Уый бынтон сыгъд хъӕу уыд. 700 хӕдзарӕй иу дӕр ӕнӕхъӕн нӕ уыд. Басыгътой йӕ немыц зымӕгон ныббырстыты, фӕстӕмӕ лидзгӕйӕ. Ам мах фӕхӕцыдыстӕм 3 боны. Нӕ батарей фесафынмӕ немыц галиу фӕрсты рарвыста 45 автоматчикы. Нӕ цырддзаст командир Ряхин сӕ ауыдта йӕ кӕсӕн бынатӕй. Телефонӕй ӕрбайхъуыст фыццаг орудион ӕнахуыр угломер. Ӕз тагъд ацӕттӕ кодтон мӕ миномет лӕвӕрд угломер ӕмӕ прицелыл. Нӕ минометы хӕтӕл касти 90 градусы цӕгатырдӕм. Тагьд ӕхстӕй - 5 минӕйы. Прицел фӕкъаддӕр кодта. Ногӕй та тагъд ӕхстӕй - 10 минӕйы. Ног угломеримӕ та тагъд ӕхстӕй - 10 минӕйы. Стӕй та - 5 минӕйы. Мах дисы бацыдыстӕм, кӕдӕм ӕхсӕм. Командӕ ӕххӕст кодтам тагъд. Уалынмӕ ӕрбайхъуыст «отбой». Миномет фӕстӕмӕ йӕ фыццаг бынаты абадт. Автоматчиктӕ лыстӕг дӕрӕн ӕрцыдысты махӕй 1,5 кмдарддӕр.Уыдон цыдысты нӕбатареймӕсафынмӕ.Фӕлӕ сӕхӕдӕг сӕрсӕфтфесты. Ряхин телефонӕй ӕрбадзырдта: «Моя командирская благодарность расчету Бердиева». Уым фестӕмӕ ӕртӕ суткӕйы тыгъд быдыры уазал уыдис 39-40 градусы. Ацы ран 6 январы 1942 азы фӕмард мӕ уарзон ӕмгар ӕрыдойнаг Гӕбуты Гона. Уалдзыгон ныббырстытӕ 1942 азы. Майы мӕй, Хуссарныгуылӕн фронт. Тимошенко(?) Харьковы бынмӕ. Ам райстон ног миномет 120 мм. Йӕ минӕ ласта пут. Мӕ зӕронд миномет та уыдис 107 мм. Йӕ минӕ ласта 14кг. Уыцыминометӕй фехстон 2450 минӕйы. Ног минометӕй ног ныббырстыты мӕ зӕрдӕ барухс ис. Титовкӕйы хъӕуы фӕлӕууыдыстӕм оборонӕйы дыууӕ мӕйы. Ныр абон 12 майы райдыдтам тыхджын ныббырст. Артиллери 2 сахаты ӕмму фӕкодта. Ахӕм ныббырст фыццаг хатт федтон, афӕдз ӕмӕ ӕрдӕг хӕсты дӕн ӕмӕ. Мӕ зӕрдӕйы масты къуыбылой та иу гыццыл фӕкъаддӕр. Титовкӕйы хъӕуы бакомкоммӕ ис Товолжанкӕ (Курскы облӕст), кӕцы ран немыц йӕхи тынг ныффидар кодта. Мӕ ног минометӕй ам ауагътон 95 минӕйы. Уыдонӕй фугасон минӕтӕ - 35. Хӕлд ӕрцыд 3 доты ӕмӕ 1 дзот, 3 пулеметы, ӕд расчетӕй ӕмӕ бирӕ фистӕг ӕфсад сӕфт ӕрцыд. Бахӕццӕ стӕм суанг Харьковы горӕты бынмӕ. Уӕгъдгонд ӕрцыд 300 хъӕуы немыцӕй. 28 майы нӕ 71 дивизи рацыд улӕфынмӕ. Июны мӕй немыц ног тыхтӕй райдыдтой ног ныббырст. Ам мах лидзын райдыдтам фӕстӕмӕ. Тӕссаг уыд махӕн ӕрхъулайы бахауынӕй. 15 бонмӕ’мах балӕууыдыстӕм Доны был. Ам тӕссаг уыд уацары бахауынӕй. Кӕмӕн куыд йӕ амал уыд, афтӕ хызти доны сӕрты. Ӕз мӕ расчетимӕ фӕхицӕн дӕр нӕ полкъ ӕмӕ дивизийӕ. Ныххӕлиутӕ стӕм. Доны былтыл цыппар салдат ӕмӕ бричкӕйӕ иу фарс ацыдтӕн. Мӕ уынаффӕ уыдис плот саразын ӕмӕ афтӕмӕй аленк кӕнын доны иннӕ фарсмӕ. Биноклӕй акастӕн ӕмӕ атигъайы тары федтон лодкӕ. Мӕн бахъуыд уыцы лодкӕмӕ аленк кӕнын. Ме'мбӕлттӕй ленк кӕнын ничи зыдта. Тыхтӕ ӕмӕ мадзӕлттӕй 200 метры доны сӕрты баленк кодтон. Лодкӕ ӕрбатардтон ӕмӕ мӕ цыппар ӕмбалы: Шаманов Иннокентий - наводчик, Денисов Григорий 2-аг номыр, Бекеев Тихон - 3-аг номыр, Фесенко - бӕхтӕрӕг, нӕ бӕхтӕ - Лорд ӕмӕ Ворон, нӕ миномет, стӕй нӕ бричкӕ Доны фале фӕкодтам горӕт Белогоры бынмӕ. Арф ныуулӕфыдтӕн. Ныр тас нал уыд уацары бахауынӕй. Масты къуыбылой ногӕй стыр кӕны. (Майдан «За отвагу»), Мӕй Сталинграды бынмӕ Клецкы станицӕйы. Сталинграды горӕты хӕсты тухитӕ бирӕ сты. Ам мӕ минометӕй уагъд ӕрцыд 1500 минӕйы. 19 ноябры, 1942 азы, ногӕцӕгтыхджын ныббырст райдыдта. Зӕхх змӕлыд артиллерийы богь-богьӕй. Дыккаг хатт федтон ахӕм тыхджын ныббырст. Знаг лидзы фӕстӕмӕ. Къуыримӕ 65 мин немыцаг салдаты уацары бахаудтой. Румынаг дыууӕ корпусы бынтондӕр пырхгонд ӕрцыдысты. 22 дивизийыл Сырх ӕфсад ӕрхъула сты. Бахаудтой фидар къӕлӕты 350 салдаты. Мӕ минометӕй ауагътон 360 минӕйы. Дӕрӕнгонд-ӕрцыд дыууӕ сармадзаны ӕд расчет, иу ротӕ фистӕг ӕфсад. Мӕ зӕрдӕ бынтон схъӕлдзӕг. Нӕ дивизийӕн лӕвӕрд ӕрцыд йӕ хъӕбатырдзинады <ю тыххӕй 51 гвардион дивизийы ном. Йӕ командир, инӕлармайор Товаркаладзе арфӕ ракодта махӕн - минометчиктӕн. Сталинграды группировкӕ дӕрӕнгонд ӕрцыд. Мӕ зӕрдӕйы маст бынтон нӕма ссыд, кӕд бирӕ немыцаг салдӕтты мӕрдты сӕрты ахызтӕн мӕ миномет ӕмӕ расчетимӕ, уӕддӕр. Мӕ расчет, Шаманов, Денисов, Бекеев ӕмӕ Фесенко, стӕй мӕхӕдӕг стӕм сӕрӕгас. ★ ★ ★ Сырх Стьалыйы орден Курскы Дугайы тыхджын хӕстыты мӕ расчетимӕ 1943 азы б-ӕм июны лӕууыдтӕн иу комы. Немыцаг хӕдтӕхджытӕ сау хӕлӕттау нӕ сӕрты зылдысты. 50 танчы комкоммӕ цыдысты ӕд десанттӕ. Байтом кодтой танкты командиртӕ сӕ люктӕ ӕмӕ риумӕ мӕнӕуы сындӕггай бырстой размӕ. Нӕ фистӕг ӕфсад фӕстӕмӕ ракъахдзӕф кодта. Мӕ рахиз фарс Курск Обаяны сосӕ фӕндагыл йӕ сармадзанӕй дӕрӕн кодта немыцаг танктӕ ӕрмӕст ӕхстӕй. Тогызты Хъауырбег басыгъта фондз танчы. Ӕз мӕ расчетимӕ баззадтӕн иунӕгӕй комы. Иннӕ минометтӕ лейтенант Посников акодта фӕстаг ӕхсӕнуатмӕ 1,5 км фӕстӕдӕр ӕмӕ бынтондӕр алыгъд 30 км фӕстӕдӕр. 250 минӕйы баззад мӕнмӕ. Рындзыл кӕсӕн акъоппӕй кастӕн биноклӕйӕмӕтагьдӕхстӕйралӕууыдыстӕмтанктыл.Уайтагъд сӕ люктӕ ӕрӕхгӕдтой десантниктӕ ӕмӕ лидзӕг фесты. Мӕн дӕр ма ӕндӕр цы хъуыдис. Пырхгонд ӕрцыдысты 50 танчы десантниктӕ. Фӕлӕ танкты ныхмӕ йӕ бон ницы у минӕйӕн. 240 минӕйы уагъд ӕрцыд немыцыл. Уый бирӕ у цыбыр рӕстӕгмӕ минометӕн. Танктӕ нӕ фӕйнӕ фӕрсты размӕ ацыдысты. Хур ӕрбакӕсӕгау нӕм хъахъхъӕнӕн бынатӕй ӕрбахӕццӕ нӕ бӕхтӕрӕг Фесенко. Тагъд лидзын хъӕуы фӕстӕмӕ. Минометы хӕтӕл тынг стӕвд. Шиманов плащтӕ ныххуылыдз кодта. Хӕтӕл ӕрбатыхтон плащпалаткӕйы ӕмӕ йӕ ме'ккой акодтон. Диссаг уый уыдис, ӕмӕ минометы хӕтӕл ласы 6 путы - 100 кг. Ӕз ӕй рогӕн ме уӕхскыл авӕрдтон. Иннӕтӕ та плита ӕмӕ лафета стӕй 10 минӕйы рахастой бричкӕмӕ. Афтӕмӕй иннӕ ӕхсӕн бынатмӕ ралыгъдыстӕм. Полны командир Сушков уыдта, мах куыд ӕхстам, уый. Мӕн йӕ хъӕбысы акодта ӕмӕ нын загьта: «Молодцы, хорз тох кодтат. Ныр уал баулӕфут». Уым мын нысангонд ӕрцыд Ленины орден, исгӕ та ракодтон Сырх Стьалыйы орден. Курскы Дугайы хӕстыты фӕстӕ горӕт Невелы уӕззау хӕстытӕ. Стӕй та 1944 азы, июны мӕй Корелы фронты Свиры доны сӕрты ныббырстытӕ. Ам уыдтӕн «Катюшӕйы» командир финнӕгты ныхмӕ тохы. Уый фӕстӕ Мӕскуыйы Уӕлахизы парад. Уӕлахизы парады хӕдфӕстӕ - дард хурыскӕсӕн, Японы ныхмӕ хӕст. Квантуны ӕфсад дӕрӕнгӕнгӕйӕ «Катюшӕтӕй» Мангол ӕмӕ Маньчжурийы быдыртыл бахизгӕйӕ, Хинганы хӕхты тӕрфыты ӕз ауагътон бирӕ «залпытӕ» «Катюшӕйӕ», япойнаг хицӕн ӕфсӕддон къордтӕ дӕрӕн кӕнгӕйӕ. Харбин, Мугден ӕмӕ Порт-Артуры горӕтмӕ бахӕццӕ дӕн ӕмӕ федтон 1905 азы зӕронд горӕты фидӕрттӕ. Ссардтон дзы уырыссаг зӕронд фондзӕхстон топпытӕ, рауагътой сӕ 1895 азы. Ӕдӕпппӕтмӕ къухӕйуагьдӕрцыд 7000минӕйы, кӕцытӕн сӕ уӕз у 105 тоннӕйы. Фистӕгӕй ацыдтӕн рӕстӕмбис нымадӕй ӕппӕт фронты 35000 км. 1946 азы январы уӕгьдгонд ӕрцыдтӕн Сырх Ӕфсады рӕнхъытӕй. Уӕдӕй нырмӕ сабырдзинады фронты тох кӕнын адӕмы хорздзинадыл. Фыдыбӕстӕйы хӕсты фронтты мӕ минометӕй ныццагътон 170 фашистон салдаты ӕмӕ афицеры. 1953 аз. ★ ★ ★ <72 Салдаты хӕстон фӕндӕгтӕ Быдырыдӕргъӕвсаг лӕппу Бердиаты Владимир ахуыргӕнӕджы диплом куы райста, уӕд йӕ цард ӕнӕхъӕнӕй дӕр снывонд кодта рӕзгӕ фӕлтӕры хъомыладӕн. Уымӕн йӕ хъуыдыйы дӕр никуы уыд, ӕмӕ йӕ йе скъоладзаутӕн фидар ӕмӕ арф зонындзинӕдтӕ дӕттыны бӕсты искуы хӕстон фӕндӕгтыл цӕуын бахъӕудзӕн. Фӕлӕ 1941 азы Владимир дӕр Иры сагсур фӕсивӕдимӕ араст Фыдыбӕстӕйы Стыр хӕстмӕ ӕмӕ немыцаг фашисттимӕ фӕхӕцыд лӕгӕй-лӕгмӕ хнӕбатырӕй. Йӕ хӕстон фӕндӕгтӕ та рауадысты зын ӕмӕ дӕргьвӕтин. Уӕззау хӕцӕнгарзӕй уӕлдай Валодя хӕсты райдайӕнӕй суанг йӕ кӕронмӕ йӕ хызыны фӕхаста салдаты боныг дӕр. Уым бӕлвырдӕй фӕфыста йӕ хӕстон хабӕрттӕ. Владимир йӕхӕдӕг кӕд абон ӕгас нал у, уӕддӕр йӕ фӕстӕ баззад йӕ хӕстон боныг. Уый цӕстыгагуыйау хъахъхъӕнынц йӕ бинонтӕ. Йӕ бакӕсыны фадат мын фӕцис йӕ фырт Таймуразы фӕрцы. Хуымӕтӕг хъӕуккаг ахуыргӕнӕг, тохы ӕхсыст салдат, Бердиаты Владимир хӕсты быдыры цы бирӕ фыдбонтӕ бавзӕрста, уый тыххӕй мӕнӕ куыд фыста йӕ боныджы фӕстаг рӕнхъыты: «Ӕдӕппӕтӕй хӕсты рӕстӕг мӕ къухтӕй уагьд ӕрцыд авд мин минӕйы (минометчик уыд), сӕ уӕз — 105 тоннӕйы. Рӕстӕмбис нымадӕй фронтты фистӕгӕй ацыдтӕн 35000 километры». Йӕ хӕстон фӕндӕгты географи та рауад афтӕ: архайдта Курск, Донецк, Харьков ӕмӕ бирӕ ӕндӕр уӕрӕсейаг горӕттӕ ӕмӕ хъӕутӕ суӕгъд кӕныныл. Хӕцыд Квантуны ӕфсадимӕ, лӕгӕрста Маньчжурийы зынцӕуӕн фӕндӕгтыл, федта Харбин, Мукден, Порт-Артуры фидӕрттӕ. Владимир, хӕсты цӕхӕры уӕвгӕйӕ дӕр, йӕ зӕрдӕмӕ арф иста ӕрдзы рӕсугъддзинад. Мӕнӕ куыд фыссы йӕ боныджы райдайӕны: «9 август. 1941 аз. Абон ӕрбахӕццӕ стӕм Фӕскавказы рӕсугъддӕр хох "Волчий зуб"-ы тарфмӕ. Фыццаг хатт ӕрбынат кодта нӕ полкъ ахӕм рӕсугъд ран. Хохы бӕрзӕнд хӕццӕ кӕны 2000 метрмӕ. Йӕ рӕбыны рӕсугъд чз тымбыл фӕзы астӕуты сыр-сыргӕнгӕ згъордта цӕссыджы хуызӕн сыгъдӕг хӕххон дон. Йӕ былгӕрӕтты фӕйлауӕнтӕ кӕны астӕумӕ кӕрдӕг. Фырзадӕй дӕлӕмӕ ӕрзӕбул сты сӕнӕфсиртӕ. Хохӕн йӕ тӕккӕ сӕрмӕ — тар хъӕды къох. Волчий зуб (бирӕгъы дӕндаг), зӕгъгӕ, хонынц ацы хох. Ӕмӕ ӕцӕгдӕр, дардӕй бакӕсгӕйӕ, бирӕгъы дӕндаджы хуызӕн фӕцыд хӕрдмӕ. Изӕрӕй хъӕды кӕрӕттӕм сӕхи хизынмӕ райсынц нард сычъиты къордтӕ. Бонӕй та фӕстӕмӕ сӕхи хъӕды тарфмӕ байсынц. Хохы фӕхстыл арӕх фенӕн уыд алыхуызон кӕлмытӕ. Уыдон уыдысты тынг арӕх. Райсомӕй изӕрмӕ хохы сӕрмӕ зилдух кодтой цӕргӕстӕ. Уыдон разилбазил кодтой кӕлмыты агурӕг. Нӕ алыварс, цӕст кӕдӕм ӕххӕссы, уым уынӕм ӕрмӕстдӕр бӕгънӕг къӕй хӕхтӕ». Бердийы-фыртимӕ ма се 'фсӕддон хайы ирӕттӕ кӕй уыд, ӕмӕ фашистты ныхмӕ хъӕбатырӕй кӕй хӕцыдысты, уый бӕрӕг у йӕ боныджы мӕнӕ ацы фыст рӕнхъытӕй дӕр: «16 октябрь. 1941 аз. Мах батарейы ис ирон лӕппутӕ: Черчесты Хъамболат, Гӕбуты Гона, Цӕллагты Андрей, Хуытыгаты Георги. Иу-цалдӕрӕй та цӕфтӕ ӕмӕ мард фесты. Зын у мӕлын, кӕй зӕгьын ӕй хъӕуы, фӕлӕ Райгуырӕн бӕстӕ хъахъхъӕнгӕйӕ, хъӕбатыр мард акӕныныл разы уыд нӕ алчи дӕр, ӕгады цард знаджы къӕхты бын кӕныны бӕсты». «7 январь. 1942 аз. Бон куы 'рбарухс, уӕд ӕз мӕ цӕст ахастон хъӕуыл, фӕлӕ ам хъӕуы бӕсты уыдис хъӕууат. Уыдаид дзы иу авд сӕдӕ хӕдзары ӕмӕ ма уыдонӕй ӕнӕхъӕн уыд ӕрмӕстдӕр иунӕг. Диссаг уыд, уый ма куыд аирвӕзт! Цъаммар знаг нӕ бацауӕрста ницӕуыл. Басыгъта хъӕу иууылдӕр. Йӕ ном хуындис Крутой Рог. Цӕрджыты та атардта горӕт Белгородмӕ. Ацы ныв фенгӕйӕ, махӕн нӕ зӕрдӕтӕ байдзаг сты мастӕй. Алкӕй дӕр фӕндыд тагьддӕр знагимӕ сӕмбӕлын ӕмӕ хӕцӕнгарзы дзыхӕй йемӕ аныхас кӕнын. Раззаг хаххы 'рдыгӕй хъуыстис топпыты ӕмӕ пулеметты къӕр-къӕр. Мах дӕр райдыдтам знагыл минӕтӕ скъӕрын. Хӕст тынгӕйтынгдӕр кодта. Сырхӕфсӕддонтӕ дыууӕрдыгӕй сабыргай цыдысты размӕ. Немыц бамбӕрстой, ӕрхъулайы бахауынӕй сын тӕссаг кӕй у, уый, ӕмӕ лидзынмӕ фесты. Сихормӕ знагӕй сыгъдӕггонд ӕрцыд советом зӕххӕй иу гӕбаз. Фӕлӕ ӕваст кӕцӕйдӕр хауын райдыдтой немыцаг уӕззау сармадзаны нӕмгуытӕ. Фӕссихор дыууӕ сахатыл та ма ноджы фӕзындысты ӕхсӕз гитлерон хӕдтӕхӕджы ӕмӕ райдыдтой бомбӕтӕ згъалын. Зӕхх ӕмризӕджы рызт. Бӕстӕ пиллон арт уагъта. Хӕдтӕхджытӕ бомбӕтӕ калд куы фесты, уӕд райдыдтой пулеметтӕй ӕхсын бынмӕ. Хӕст чысыл куы фӕсабыр, уӕд ӕз схызтӕн дзыхъхъӕй уӕлӕмӕ, ӕмӕ дӕ балгъитӕг ахӕм нывмӕ бакӕсӕд. Иу кулдуары рӕбын уӕлгоммӕ мардӕй хуыссыд мӕ уарзон хӕстон ӕмбал Гӕбуты Гона. Уымӕй чысыл дарддӕр хъизӕмар кодтой дыууӕ ӕфсӕддоны. Мӕ зӕрдӕ афтӕ ныддур, уыдон фенгӕйӕ, ӕмӕ мӕ бон дзурын дӕр нал уыд. Гонайы уӕлхъус нӕ комиссар Портной загъта иу къорд ныхасы. Систа йын йӕ сахат йӕ дзыппӕй, ӕрбаздӕхт мӕнмӕ ӕмӕ загъта: -	Ды дӕ Гонайы хуыздӕр ӕмбал! Айс ӕй ӕмӕ йӕ йӕ номыл фӕдар. Тынг зын уыд мӕнӕн сахат райсын, фӕлӕ мӕхи фӕхъӕддых кодтон ӕмӕ йӕ райстон. -	Бузныг, ӕмбал комиссар. Ӕз фӕдардзынӕн ацы сахат Гонайы номыл. Ӕмӕ фидарӕй дзырд дӕттын, знагӕй йын йӕ туг кӕй райсдзынӕн, ууыл». Хӕсты быдыры немыцаг фашистты ныхмӕ хӕцгӕйӕ, нӕ хӕстонтӕй йӕ райгуырӕн уӕзӕгмӕ ссӕуыны тыххӕй отпуск искуы-иутӕн лӕвӕрдтой. Уыцы амондӕй хайджын фӕцис Бердиаты Владимир дӕр. Йӕ боныджы ӕмбӕлӕм ахӕм рӕнхъытыл: «7 июль. 1944 аз. Абон мӕм фӕсидт хистӕр лейтенант Калоты Барис ӕмӕ мын загъта: -	Дӕхи бацӕттӕ кӕн, дӕттӕм дын 15 боны уӕхимӕ ацӕуынӕн. Мӕ цинӕн кӕрон нал уыд. Ӕмӕ чи нӕ кӕнид цин. Уый бӕрц рӕстӕг ма фен дӕ мад, дӕ фыд ӕмӕ иннӕ хионты, хъӕубӕсты. 13 июль. 1944 аз. Сихор нӕма уыд, афтӕ скастӕн кӕсгон хъӕуы сӕрӕй Дӕргъӕвсы коммӕ. Уӕхӕдӕг ахъуыды кӕнут, цы равг мӕм уыдаид, ууыл. Мӕ зӕрдӕ риуы нал лӕууыд, йӕхи къултыл хоста. Цӕссыгтӕ уадултыл уырдыгмӕ згьордтой ӕмӕ згъордтой. ӕвӕдза, цӕй зынаргь дӕ, цӕй, Райгуырӕн бӕстӕ, райгуырӕн хъӕу! Ӕрлӕууыдтӕн доны фаллаг фарсы уӕлвӕзыл ӕмӕ мӕ цӕстытӕ хъӕуӕй атонын нал куымдтой. Бирӕ фӕкастӕн хӕдзӕрттӕм, уынгтӕм, стӕй ныххызтӕн коммӕ ӕмӕ ӕрӕфы доны был дӕлгоммӕ ныххуыссыдтӕн. Ӕртӕ хатты зӕххӕн ныбба кодтон, донӕй адджын нызт бакодтон». Уыцы фынддӕс боны фӕллад хӕстон Бердиайы-фыртыл кӕуылты атахтысты, уый ӕмбаргӕ дӕр нӕ бакодта, ӕмӕ та ногӕй арасттохы быдырмӕ. СуангУӕлахизы бонмӕ йӕ къухтӕй не суӕгъд кодта уӕззау хӕцӕнгарз. Архайдта Мӕскуыйы Сырх фӕзы Уӕлахизы парады дӕр. Йӕ райгуырӕн Ирыстонмӕ ссыд бирӕ хӕрзиуджытимӕ. Быдыры Дӕргьӕвсы скъолайы бирӕ азты фӕкуыста райдайӕн кълӕсты ахуыргӕнӕгӕй. Фӕстагмӕ йыл ӕртӕфстысты йӕ хӕстон хъӕдгӕмттӕ ӕмӕ 1975 азы ацыд йе'нусон дунемӕ. Черчесты Хъасболат ★ ★ ★ Ничи ферох, ницы ферох Ацы ӕрмӕджы мӕ ныхас уыдзӕн дзӕнӕты бадинаг быдыры-дӕргьӕвсаг Бердиаты Валодяйы тыххӕй. Уый уыдис хӕсты фыццаг аз, 1941 азы 3 октябры. Ӕнӕнхъӕлӕджы фӕзындис ӕрмӕг газет «Рӕстдзинад»-ы, йӕ автор уыдис булкъон Абросимов, ахӕм сӕргондимӕ: «Советон Цӕдисы патриот». Полчъы командир йе'рмӕджы фыста: «Зынаргъ Гудти ӕмӕ Саринкъа! Уӕ фырт Валодя ӕрмӕст ацы бон цы сгуыхт фӕкодта ӕмӕ, алы бон цы хъӕбатырдзинад ӕвдисы, уымӕй хӕссы стыр ӕвӕрӕн нӕ уӕлахизмӕ. Ӕрмӕст иунӕг бон йӕ миномет ӕрлӕууын кодта размӕбырсӕг лӕбурджыты къорд, ныццагъта дзы астдӕс гитлероны, фехӕлдта знаджы уӕззау сармадзан. Уый уыдис ӕрмӕст иу сахаты дӕргъы». Хӕст цыппар азы фӕцыдис, Валодя та дзы фӕцис фыццаг бонӕй фӕстаг боны онг. Уастырджи та йӕ афтӕ бахъахъхъӕдта ӕмӕ йӕхӕдӕг цъӕррӕмыгьд дӕр нӕ фӕцис. Ӕвӕццӕгӕн, Хуыцау дӕр загьта, ацы лӕг хӕцы сӕрибарыл, ӕмӕ йӕ бахъахъхъӕдта. Фӕцис Фыдыбӕстӕйы Стыр хӕст. Валодя сыздӕхтис сӕрыстырӕй йӕ райгуырӕн хъӕу Дӕргъӕвсмӕ. Йӕ цард баиу кодта дӕсӕм къласы ахуырдзау Гӕгкуты Варяимӕ. Рацыд сын хорз цот, ӕртӕ лӕппуйы ӕмӕ иу чызг. Кусынц адӕмон хӕдзарады алы къабӕзты. Йӕ фыдау фырт Анатоли дӕр йӕ службӕйы рӕстӕг равдыста лӕгдзинад. Ссыгьдис артаджы цистернӕ, фыдбылызӕй аирвӕзын кодта бирӕ ӕфсӕддон ӕмбӕлтты. Уый тыххӕй йын лӕвӕрд ӕрцыдис майдан «За мужество». Валодя бирӕ азты фӕкуыста хъӕууон скъолайы ахуыргӕнӕгӕй. Йӕ кълас-иу кӕддӕриддӕр уыдис раззаг, куыд ахуырӕй, афтӕ ӕгьдауӕй дӕр. Бирӕ азты ма ӕвзӕрст ӕрцыдис райсоветы депутатӕй, бакуыста ма хъӕусоветы сӕрдарӕй дӕр. Валодяйы хуызӕн лӕгтӕ дзӕгъӕлы нӕ фӕцардысты, иуӕй-иутау тыхст рӕстӕг йӕ хӕстон ӕмбӕлттӕй йӕ сӕр нӕ бафснайдта, фӕлӕ бахъахъхъӕдта йӕ райгуырӕн бӕстӕ цыфыддӕр знагӕй. Нал ис Валодя ссӕдз азы дӕргъы не 'хсӕн, фӕлӕ махӕй рох не сты йӕхӕстон фӕндӕгтӕ. Рухсагуӕд! Сасиаты Георги Мысинӕгтӕ Хитрые маневры фашистов. Тайное соглашение с Англией и США. Фашисты хотели перемирия с нашими союзниками и повернуть оружие против коммунистов. Черчилль и Трумэн были согласны на это. 30 апреля фашист Деннис обратился к маршалу Жукову о переговорах о мире. Жуков позвонил Верховному командующему Сталину. Сталин ответил: «Никаких переговоров. Полная капитуляция фашистов. Я устал и отдохну. Завтра 1 мая. Надо готовиться». Деннис послал своих представителей с белыми флажками через войска союзников. Восстание в гораде Праге 5 мая. Немцы направили танковые соединения для подавления восставших. Чехи обратились о помощи к советскому командованию. Маршал Конев дал приказ о наступлении 6 мая вместо 7-го. Прага была спасена. Фашисты хотели смести с лица земли Прагу. Много погибло наших офицеров и солдат за Прагу. 8 мая хитрец Черчилль и Трумэн объявили о победе. Но капитуляции еще не было. Наше командование отклонило это объявление Черчилля и Трумэна. Действительно 9 мая представитель фашистов Кейтель пришел кЖукову и подписался о полной капитуляции фашистских войск. Там были Жуков и представители союзных войск. Фашист Деннисещенесдавался.Он с группой союзных войск продолжал сражаться. Хотел, чтобы английские и американские войска вошли в союз и начали новую войну против коммунизма. Кабинет Денниса пал 23 мая. Наши войска вынудили его сдаться. В. Бердиев ★ ★ ★ 7 Заказ № 67 Рӕстӕгмӕ цыд Советом ӕфсад фӕстӕмӕ Лӕгмар Гитлеры пъланмӕ гӕсгӕ хъуамӕ цагъд ӕрцыдаид 30 милуан адӕймаджы. Иннӕ адӕмтӕ та хъуамӕ ӕххормагӕй цагъды фӕуыдаиккой. Фашисттӕ сарӕзтой адӕмы стигьыны хицӕн аппарат. Йӕ сӕргъы лӕууыд лӕгхор Розенберг. Гитлеронтӕ зыдтой, Советон адӕм ӕнцон басӕттӕн кӕй нӕ уыдзысты, уый ӕмӕ, цӕмӕй саст ӕрцӕуой, уый тыххӕй ныффыстой хицӕн инструкци, кӕцы ран бар уыдис алы афицерӕн дӕр марыны бар ӕнӕ тӕрхонӕй. Афтӕ фашисттӕ сӕхи рагацау бацӕттӕ кодтой Советон адӕмы цӕгъдынмӕ ӕмӕ сӕ сцагьар кӕнынмӕ. Советон бӕстӕйы алыварс ӕртыхстысты сау мигьтӕ. Нӕ Райгуырӕн бӕстӕ уыдис уӕззау уавӕры. Фӕцис сабыр цард. Райдыдта хӕст, тугкалӕн хӕст ныхӕй-ныхмӕ. 1941 азы 30 июны арӕзт ӕрцыди нӕ паддзахад бахъахъхъӕныны хӕстон комитет йӕ сӕргъы ӕрлӕууыд ӕнӕфӕцудгӕ ӕндон адӕймаг Иосиф Виссарионы фырт Сталин. Фыццаг уӕззау 170 дивизион цӕфтӕ баурӕдтой нӕ арӕнхъахъхъӕнӕг хӕйттӕ, стӕй арӕнтӕм хӕстӕглӕууӕг ӕфсӕдды хӕйттӕ. Немыц сахуыр сты уый размӕ ӕнцонӕй исын бӕстӕтӕ, фӕлӕ ныр сӕмбӕлдысты тыхджын ныхкъуырдыл ӕмӕ пырхгонд цыдысты сӕ хуыздӕр дивизитӕ. Размӕ калдтой сӕ резервтӕ. Бирӕ фылдӕр хатты тыхтӕ ӕвӕрд уыдис Советон ӕфсады ныхмӕ, ӕмӕ зын бауромӕн уыдысты немыцӕгтӕ. Хъӕбатырӕй хӕцгӕйӕ, Советон ӕфсад сындӕггай цыдысты фӕстӕмӕ. Немыцӕгтӕ ахстой нӕ райгуырӕн бӕстӕйы хъӕутӕ ӕмӕ горӕттӕ. Историон уроктӕ амонынц, загьта ӕмбал Сталин. Хӕстӕндзарджытӕ сӕхи цӕттӕ фӕкӕнынц ног хӕстмӕ дӕргъвӕтин рӕстӕг ӕрӕмбырд кӕнынц бирӕ ног хӕстон тыхтӕ ӕмӕ цӕттӕ вӕййынц ныббырсынмӕ. чя Афтӕ бакодта фашистом Герман. Уый дыууӕ азы дӕргьы фӕхӕцыдис Европӕйы. Йӕ тыхтӕ сарӕзта хӕстон уагыл. Рагӕй бӕллыд хӕстмӕ. Советон Цӕдис та хаста сабырдзинады политикӕ. Ӕххӕст кодта 5-азон пълантӕ нӕ Райгуырӕн бӕстӕйы хъӕздыгдзинадӕн. Дарддӕр Герман цы европӕйаг бӕстӕтӕ байста, уыдоны ӕппӕт хӕстон хъысмӕт арӕзт ӕрцыдис нӕ бӕстӕйы ныхмӕ. Уымӕ гӕсгӕ Германмӕ уыдис хӕсты райдайӕны бирӕ фылдӕр танктӕ ӕмӕ хӕдтӕхджытӕ. Ноджы ма йын ӕххуыс кодтой Румын, Финлянди, Итали, Венгри ӕмӕ фашистом Болгари, Испани ӕмӕ Япон. Советон Цӕдис ма ӕрмӕст иунӕгӕй лӕууыдис утӕппӕт сау тыхты ныхмӕ. Герман цыбыр рӕстӕгмӕ басаста Францы паддзахады, уымӕн ӕмӕ йӕ ауӕй кодтой Францы буржуйтӕ немыцӕн. Гитлеронтӕ ма сӕ салдӕттӕн ӕмбарын кодтой, фӕуӕлахиз стӕм Францы фидӕрттыл ӕмӕ сӕ ныфсджын кодтой, Германы ӕфсад у ӕнӕбасӕтгӕ, зӕгъгӕ. ★ ★ ★ Ӕмбал Сталины раныхас радиойӕ 1941 азы 3 июлы 11 боны куы рауад хӕстӕй, уӕд ӕмбал Сталин ныхас кодта радиойӕ, уый дзырдта: «Нӕ Райгуырӕн бӕстӕ ис тӕссаг уавӕры. Хъуыддаг ис уый мидӕг: кӕнӕ цӕрдзӕн Советон паддзахад, кӕнӕ фесӕфдзӕн, кӕнӕ цӕрдзысты Советон адӕмтӕ, кӕнӕн нал уыдзысты, кӕнӕ Советон адӕм цӕрдзысты уӕгъдибарӕй, кӕнӕ бахаудзысты цагъары». Стыр гениалон фӕтӕг ӕмбал Сталин ӕмбарын кодта адӕмӕн нӕ бӕстӕйы тӕссаг уавӕр. Бӕрзонд сын иста сӕ къӕрцхъусдзинад, иуварс кодта уазал цӕстӕнгас сабыр царды уавӕрӕй. Ӕппӕт куыст аразын кодта хӕстон уагыл. Алы адӕймаг дӕр хъуамӕ тӕрсгӕ ма кодтаид, стӕй уыдаид юо хъӕбатырзнаджы ныхмӕ. Цыдаид ныфсджынӕй Фыдыбӕстӕйы Стыр хӕстмӕ фашистом лӕгмарты ныхмӕ. Ӕмбал Сталин фидарӕй амыдта, цӕмӕй, знагмӕ рӕстӕгмӕ цы районтӕ бахауой, уым мацы уагьд цӕуа зынаргьдзинадӕй - нӕдӕр продукттӕ, нӕдӕр хӕцӕнгарз, нӕдӕр ласӕн тыхтӕ, нӕдӕр артаг ӕмӕ афтӕ дарддӕр. Ӕмбал Сталин сидтис, цӕмӕй знаджы чъылдыммӕ парахатгонд ӕрцӕуа партизаном змӕлд, ӕмӕ знаджы иу минут дӕр ӕнцой ма уадзой. Халой ӕфсӕнвӕндӕгтӕ, хидтӕ, фӕлдахой поездты составтӕ, судзой знаджы скълӕдтӕ, цӕмӕй лӕбурой ӕмӕ пырх кӕной штабтӕ. Хуымӕтӕджы хӕст ӕй нӕ хуыдта ӕмбал Сталин. Уый загьта: «Канд нӕ бӕстӕ нӕй зын уавӕры, фӕлӕ ӕгас Европӕ бахаудта фашистты дзӕмбыты бынмӕ ӕмӕ уымӕн дӕр феххуыс кӕнын хъӕуы, суӕгьд ӕй хъӕуы фашистты дзӕмбыты бынӕй». Йӕ раныхасы ӕмбал Сталин адӕмӕн бамбарын кодта: «Ӕнӕбасӕтгӕ ӕфсад историйы мидӕг нӕма уыдис ӕмӕ нӕй. Германы ӕфсӕдтӕ ӕрцӕудзысты пырх, куыд пырхгонд ӕрцыдысты Наполеон ӕмӕ Вильгельмы ӕфсӕдтӕ». «Мах тыхтӕн нӕй кӕрон», - загьта ӕмбал Сталин. Йӕхиуыл фервӕсгӕ знаг тагъд рӕстӕгмӕ базондзӕн, уый. Сырх Ӕфсадимӕ иумӕ ӕрлӕууыдысты бирӕ мингай кусджытӕ, колхозонтӕ, интеллигенттӕ. Уыдон рацӕудзысты хӕстмӕ знаджы ныхмӕ. Сыстадысты милуангай адӕмтӕ нӕ адӕмӕй». Ахӕм уыдис ӕмбал Сталины Сидт радиойӕ 1941 азы 3 июлы. Уый уыдис программӕ ӕппӕт адӕмтӕн нӕ бӕстӕйы. Раздӕр, фӕстӕмӕ цӕугӕйӕ, знаджы тыхтӕ лӕмӕгъ кӕнын, бӕрзӕйсӕттӕн цӕфтӕ сын кӕнгӕйӕ, стӕй йӕ ныхмӕ ныббырсын ӕмӕ знаджы ныддӕрӕн кӕнын. Ӕмбал Сталины раныхас алы советон адӕймаджы дӕр бауагъта ныфс ӕмӕ тых. Советон адӕмы уырныдта, кӕй фӕуӕлахиз уыдзысты, уый. Кӕд бирӕ хъизӕмардзинӕдтӕ уыдтой, уӕддӕр. Ю! Советом ӕфсӕддонтӕ равдыстой ӕнӕфенгӕ хъӕбатырдзинад ӕмӕ фӕразондзинад. Хӕсты ӕнӕфӕцудгӕйӕ тох кодтой нӕ ӕфсӕдтӕ цъаммар фашисты ныхмӕ, кӕд иу уыдон фылдӕр уыдысты, уӕддӕр. Смоленскы горӕт исгӕйӕ, немыц ауагътой сӕдӕгай танктӕ. Сӕ хӕдтӕхджытӕ ауыгьдау лӕууыдысты горӕты сӕрмӕ ӕмӕ калдтой бомбӕтӕ. Уӕддӕр хӕсты хъӕбатыр тох кодтой не 'фсӕддонтӕ. Хӕст ахаста уым 30 боны. Горӕтмӕ цы танкон дивизи баирвӕзт, уый уайтагъд пырхгонд ӕрцыд ӕд экипажтӕ. Ӕмӕ мингай немыцӕгтӕ уым сӕ мӕлӕт ссардтой. Одессӕйы горӕт дӕр афтӕ хъӕбатырӕй хъахъхъӕд цыдис 69 боны дӕргьы. Немыц уырдӕм бакодтой 18 дивизийы. Советон дивизитӕй та дзы уыд 4. Тугкалӕн хӕстыты немыцӕй фӕхъуыдис250минсалдаты.ГитлеронтӕхъавыдыстыОдессӕйы горӕт штурмӕй райсынмӕ, фӕлӕ сын уый нӕ бантыст. Горӕт уӕгьд ӕрцыд ӕрмӕстдӕр бардзырдмӕ гӕсгӕ. Намысджынӕй бавдыстой сӕхи Ленинграды горӕты хъахъхъӕнджытӕ. 11 июлы немыц радиойӕ радзырдтой сӕхицӕй ӕппӕлгӕйӕ. «Германы танкон хӕйттӕ хӕстӕг баыдысты Уӕрӕсейы дыккаг столицӕ Ленинградмӕ. Цыбыр рӕстӕгмӕ горӕт уыдзӕн мах». Рагацау ын ӕрӕвӕрдтой комендант, кӕцы бацӕттӕ кодта пропусктӕ уӕгъдибарӕй цӕуынӕн горӕты. Фӕлӕ сӕ ныхас фӕсыкк ис. Советон ӕфсад тыхджын ныхкъуырд лӕвӕрдтой фашисттӕн. Бакъахдзӕф кӕнӕн нӕ уыди сӕ сӕрты. Бонӕй-бон фидардӕр кодта ныхмӕлӕуджыты ӕнӕфӕцудгӕ къул знаджы ныхмӕ. Уӕд Гитлер фӕхӕйрӕджджын ис ӕмӕ радта бардзырд, зӕххы цъарӕй фесафут горӕт, зӕгъгӕ. Райдыдтой йыл калын уӕззау бомбӕтӕ. Ӕхстой йӕ сармадзантӕй, пырх ӕй кодтой, фӕлӕ уӕддӕр горӕт нӕ бакуымдта сӕттын. Советон ӕфсӕдтӕ тыхджынӕй-тыхджындӕр кодтой. Ӕппӕт адӕмӕн дӕр бӕрӕггонд у капитан Гостеллойы ном 3 июлы 1941 азы... Ӕфсӕддон Середайы хъӕбатырдзинад. Цыдис хӕст. Кӕцӕйдӕр хъӕдбынӕй ратылд немыцагтанк. Мах ӕфсӕддонты размӕ нал уагъта пулеметӕй ӕмӕ ӕрхуыссыдысты зӕххыл. Ю2. Салдат Середа бахъуызыд танкмӕ. Сгӕпп кодта йӕ сӕрмӕ. Фӕрӕтӕй ныццавта пулеметы хӕтӕл ӕмӕ фӕзылын. Экипаж ист ӕрцыд уацары. Середайӕн та лӕвӕрд ӕрцыд Советом Цӕдисы хъӕбатыры ном. Нӕ авиацийы бомбӕты калд Румын ӕмӕ ӕндӕртыл. Гитлерон пълантӕ фӕсыкк сты. Гитлер загъта, мӕй ӕмӕ 'рдӕг - дыууӕ мӕймӕ ист ӕрцӕудзӕн Советом Цӕдис. Уый ӕнхъӕлдта, Англис ӕмӕ Америк дӕр раздӕхдзысты Соцетон Цӕдисы ныхмӕ. Стӕй Гитлер ӕнхъӕлдта, Советом арӕзтад фидар нӕу ӕмӕ уайтагъд фехӕлдзӕн. Адӕм кӕрӕдзимӕ фӕуыдзысты, ӕмӕ ӕфсад иунӕгӕй баззайдзӕн. Англис ӕмӕ Америчы та тӕрсын кодта большевиктӕй. Ӕмӕ сын дзырдта, хӕстон стӕр саразӕм коммунизмы ныхмӕ, зӕгьгӕ. Афтӕ нӕ рауад. Зӕххы цъарыл цӕрӕг адӕм базыдтой, цы сын хаста фашизм, уый. Ноджы сабырцӕрӕг адӕм бамбӕрстой, чи у Советом Цӕдис, уый. Адӕм бамбӕрстой, ӕрмӕст сӕ Советом Цӕдис кӕц фервӕзын кӕндзӕн фашизмӕй, уый дӕр. Хӕсты фыццаг 4 мӕйы дӕргъы немыцӕй фесӕфтис мӕрдтӕй, цӕфтӕ ӕмӕ уацайрӕгтӕй 4,5 милуаны. Советом Цӕдисы адӕмтӕ ӕнгомдӕр ӕрбалӕууыдысты кӕрӕдзимӕ, стыхджын кодтой ӕфсымӕрдзинад. Ӕмхуызонӕй ӕххуыс кодтой фронтӕн. Нӕ ауӕрстой сӕхиуыл. Сӕ цард лӕвӕрдтой Райгуырӕн бӕстӕйы сӕраппонд. Иузӕрдионӕй ӕххӕст кодтой Коммунистом партийы амындтӕ. Размӕ бырстой Сталины номимӕ уӕлахизмӕ. Фыццаг мӕйты Советом ӕфсад пырх кӕнын куы нӕ бакуымдта, уӕд Гитлер райдыдта ног бырст ног тактикӕйӕ. Йӕ размӕ ӕвӕрдта ног хӕстӕ: Донбасс байсын ӕмӕ уырдыгӕй Кавказмӕ балӕбурын. ЦӕгатьГрдыгӕй Пихвин райсын ӕмӕОнегайы цады былтӕм бацӕуын, цӕмӕй ӕртыхсой Ленинграды ӕфсӕддонтыл. Калинины горӕт райсын ӕмӕ Архангельск Цӕгаты 'рдыгӕй алыг кӕнын. Цӕмӕй Советон ӕфсадмӕ мауал хӕццӕ кӕна хӕринаг ӕмӕ хӕцӕнгарз. Ӕртыхсын Мӕскуыйыл. Гитлер фехъусын кодта, Советон бӕстӕ фӕци пырх ӕмӕ йӕхиуыл нал схӕццӕн. Геббельс загъта: горӕты мын бынат ныууадзут 12 октябрмӕ ног хабар фехъусын кӕнынӕн, ома Мӕскуы райсыны тыххӕй. Мӕскуымӕ ӕппӕрст ӕрцыд 35 дивизийы. Не 'фсӕдтӕн тӕссаг уыд къаппӕджы бахауынӕй Ржев ӕмӕ Калинины астӕу - цӕгатырдыгӕй. Орел ӕмӕ Тулӕ - хуссарырдыгӕй. Дыууӕ къуыри хӕстыты фӕстӕ немыц размӕ бацыдысты 200 км Мӕскуыйы 'рдӕм. Йӕ цӕгатфарс Мӕскуыйӕн Калинин бахауд немыцмӕ. Хуссары 'рдыгӕй бацыдысты Тулӕйы облӕстмӕ. Астӕуӕй сӕ къухы бахаудысты Бородино ӕмӕ Можайск. Нӕ Райгуырӕн бӕстӕйы сӕйраг горӕт Мӕскуыйы сӕрмӕ ӕрцауындзӕг сты сау тымыгьы мигътӕ. Тӕссаг ран уыд Мӕскуы. Мӕскуыйы цӕрджытӕн сӕ астӕу уыдис ӕмбал Сталин ӕмӕ разамынд лӕвӕрдта хъахъхъӕнынадӕн. Уый сӕ разӕнгард кодта тохмӕ. Ныхмӕлӕуддзинад фидарӕй-фидардӕр кодта бонӕй-бонмӕ. Гитлер та цъӕхахст кодта: «Мӕнӕ-мӕнӕ Мӕскуы мах у», зӕгъгӕ. 7 ноябры Мӕскуыйы уыдзӕн немыцаг ӕфсӕдты парад. Ӕцӕгдӕр, 7 нобяры уыдис Мӕскуыйы Советон ӕфсады парад. Уый уыдис тыхджынӕвдисӕннӕтыхтӕнӕмӕ разӕнгард кодта уӕлахизмӕ. Ӕмбал Сталин октябры бацамыдта: Гитлеры пълантӕ фехӕлдысты «арвӕрттывдау», хӕст фӕуынмӕ хъавыд. Фӕлӕ нӕ бӕстӕ ис уӕзау уавӕры, июлы мӕимӕ абаргӕйӕ. Ноджы амыдта ӕмбал Сталин, нӕ тыхтӕ нырма ныр райдыдтой рӕзын. Знаджы тыхтӕ цыбырӕй-цыбырдӕр кӕнынц. Октябры бырст фӕсыкк Гитлерӕн. Райдыдта ног бырст ноябры мӕйы. Ӕрӕвӕрдта 51 дивизийы, 13 танкон дивизийы, 5 моторон дивизийы. Ӕмӕ та райдыдта бырсын Мӕскуымӕ. Йӕ фӕстаг тыхтӕ ӕрбамбырд кӕнгӕйӕ Гудериан бырста Тулӕмӕ. Уырдӕгӕй Рязанмӕ, Орехово-Зуевомӕ ӕмӕ Мӕскуымӕ. Хъавыд Мӕскуыйыл ӕртыхсын. Флӕ йӕ фӕндтӕ фӕсыкк сты. Фашисттӕ дӕрӕнгонд ӕрцыдысты Мӕскуыйы бынмӕ. Советон ӕфсад дарддӕр кодта зымӕгон бырст 1942 азы ӕмӕ цыбыр рӕстӕгмӕ суӕгъд кодта фашисты дзӕмбытӕй. 11 мин хъӕуы ӕмӕ 60 горӕты.Украинӕйы, Ленинграды облӕсты, гор.Тихвин, Калинин... Зымӕгон ныббырст фехӕлдта Гитлеры пълантӕ Кавказ, Донбасс, Ленинград ӕмӕ Мӕскуы байсыны тыххӕй. Уыцы зымӕг Гитлер Францӕй, Грецийӕ, Англисӕй ӕрбаппӕрста ЗОдивизийы. Ӕрмӕст уыцы зымӕг, 1942 азы, фӕмард 1 милуан немыцаджы. Цӕфтӕ ӕмӕ сийгӕ чи бакодта, уыдон нӕ нымайгӕйӕ. Йӕ кадрон ӕфсад ингӕн ссардтой Мӕскуыйы, Ленинграды, Тихвин, Ростовы бынмӕ ӕмӕ Украинӕйы. Знаг нӕ ауӕрста йӕ тыхтӕ дӕттыныл, размӕ бырста. Бацайдагь ис лӕгӕй-лӕгмӕ хӕст. Фашистон ротӕ 3 боны штурмӕй иста дзот № 11. Фӕлӕ нӕ сармадзаны нӕмгуытӕ, нӕ пулеметтӕ ӕмӕ автоматты нӕмгуытӕ нӕ фезмӕлын кодтой советон фӕскомцӕдисонты. Уыдон ард бахордтой Сталины портреты раз ӕмӕ афтӕмӕй тох кодтой. Ӕрмӕст ма дзы иу баззад ӕгасӕй. Владимир Калюжный ныууагьта йӕ мӕлӕты размӕ фыстӕг: «Мӕ Райгуырӕн бӕстӕ! Уырыссаг зӕхх! Мӕ уарзон ӕмбал Сталин! Ӕз дӕн фӕскомцӕдисы хъӕбул, уый хъомылгонд. Хӕцыдтӕн, мӕ зӕрдӕ мын куыд загъта, афтӕ, цагьтон знӕгты, цалынмӕ мӕ риуы куыста мӕ зӕрдӕ. Ӕз мӕлын, фӕлӕ зонын, мах фӕуӕлахиз уыдзыстӕм. Сауденджызон моряктӕ! Хъӕддых лӕуут, сурут фашистон ӕрра куыйты! Мӕ ард бахӕрд ӕз сӕххӕст кодтон! Калюжный». Севастополь хъахъхъӕнджытӕм бахӕццӕ ӕмбал Сталины арфӕйы ныхас. Афтӕмӕй 250 боны ӕмӕ ӕхсӕвы фӕхъахъхъӕдтой Севастополь, стӕй 3 июлы лӕвӕрд ӕрцыдис знагӕн. Знагӕй уым фӕмард 300 мин салдаты. 300 хӕдтӕхӕджы, 250 танчы, 250 сармадзаны сӕфт ӕрцыдысты. Немыц ныппырх кодтой ӕмӕ басыгьтой 1710 горӕты ӕмӕ 70 мин хьӕуы. 31850 куыстуаты, кӕцыты куыста 4 милуан кусӕджы. Басыгътой 6 милуан хӕдзары, 25 милуан адӕймаджы Ю5 баззадис ӕнӕ хӕдзар. Ӕдӕппӕт зиан ӕййӕфта 679 миллиард сомы аргъ. Цы районтӕ бахауд сӕ къухмӕ, уыдонӕй колонитӕ сарӕзтой. Мингӕйттӕй ӕхстой адӕмы ӕмӕ сӕ ауыгьтой. Советом адӕмы ластой Германмӕ цагъайраджы куыст кӕнынмӕ. Советом адӕмыл ӕрцауыгътой биркӕтӕ ӕмӕ сӕм афтӕмӕй сидтысты куыстмӕ. Милуангӕйттӕй адӕм сӕфтысты ӕххормагӕй. Немыц сӕфтой Советом культурӕ. 992 музейӕ фехӕлдтой 427. Райдыдта та ног тугкалӕн хӕст. Зӕхх фестади фӕнык. Немыц ӕнхъӕлдтой, сӕ ног «Тигртӕ» ӕмӕ «Фердинандтӕ» фӕцудын кӕндзысты Советом ӕфсӕддон рӕнхъытӕ. Советом хицауадӕн рагацау зындгонд уыдис уыцы техникӕ ӕмӕ йӕ размӕ цӕттӕгонд уыдис даргь хӕтӕлон ног сармадзан, кӕцыйӕн йӕ нысан уыдис «Тигртӕ» ӕмӕ «Фердинандтимӕ» хӕцын. Курскы хӕст куы фӕци, уӕд ӕмбал Сталин загъта: «Если битва под Сталинградом предвещала закат немецкофашистской армии, то битва под Курском поставила ее перед катастрофой». Афтӕ цъаммар Гитлеры 3 фӕлтӕрӕны дӕр дӕрӕнгонд ӕрцыдысты ӕмбал Сталины ӕнӕфӕцудгӕ разамынды фӕрцы. Райдыдта стыр ӕппӕтфронтон бырст фашистты цӕгъдынмӕ. 1944 азы Советом зӕхх бынтондӕр уӕгьдгонд ӕрцыдис. Хӕст ӕргьӕвд ӕрцыдис фӕсарӕйнаг паддзахӕдтӕм. Берлин. Знаджы фӕстӕг сау лӕгӕты ныммарын хъуыдис фашистом цӕф сырдты. Уыцы хӕс лӕвӕрд ӕрцыд Жуков ӕмӕ Коневы ӕфсӕдтӕн. 1945азы16апрелыныннӕрыдысты22минставдсармадзаны ӕмӕ минометы Берлины горӕты. зӕхх донау змӕлыдис. Хъӕд фӕнык кодта, хох фӕзгъӕргай хаудта. 20 минуты фӕстӕ 66-ӕм бӕрзондӕй ӕвиппайды ферттывта диссаджы ӕнӕнхъӕлӕджы цӕсткъахӕн рухс. Цымӕ цы уыд уый. 200 прожекторы. Немыцаг инӕлар Берлинмӕ дзырдта Гитлермӕ: «Уырыс ныл калынц зындоны арт! Сӕфӕм! Кӕрӕдзи нал ӕмбарӕм. Бастдзинад нал ис полкъты. Иуранӕй та дзы цыдӕр тыхджын рухс ӕрттивы милуан цырӕгътимӕ. Цы у, нӕ зонӕм. Кӕд ног хӕцӕнгарз у, кӕнӕ та химион хӕст». Сӕ сӕрмӕ сӕхи ауыгъдӕй дардтой нӕ бомбӕтӕкалӕг хӕдтӕхджытӕ-штурмовиктӕ. Гитлер хъӕр кодта: «Бафӕразут ма иу гыццыл. Берлины бынмӕ у сӕ сӕфт Уырысӕн». «Немыц та ногӕй бырсдзӕн!». Афтӕ хъӕр кодта Гебельс дӕр. 25 апрелы Берлины алыфырс ӕртыхстысты Жуков ӕмӕ Коневы ӕфсӕдтӕ. Гитлер та хъӕр кодта «Бафӕразут ма 48 сахаты, уыдзӕн кӕрон». 30 апрелы 1945 азы сержант Кантария ӕмӕ Егоров ӕрсагътой Сырх тырыса Рейхстаджы сӕрмӕ. 8 майы немыц ӕнӕ иу ныхасӕй сӕ къухтӕ ӕрӕвӕрдтой сӕхи радтыныл. Гитлерон ӕфсады фӕстаг тыхтӕ, 300 мин адӕймаджы, сӕхи радтой уацары. Ӕрхӕццӕ Уӕлахизы бӕрӕгбон 9 май. Ӕмбал Сталин хӕсты рӕстӕджы сахуыр кодта ӕнӕфӕцудгӕ ӕфсӕддон разамонджыты. Уыдон уыдысты Булганин, Василевский, Конев, Говоров, Жуков, Ватутин, Черняховский, Антонов, Соколовский, Мерецков, Рокоссовский, Малиновский, Воронов, Толбухин, Яковлев, Малинин, Голицкий, Трофименко, Горбатов, Штеменко, Курасов, Вершинин, Голованов, Федоренко, Рыбалко, Богданов, Катуков, Лелюшенко, Баграмян, Плиты Иссӕ ӕмӕ бирӕтӕ. Советон хицауадӕн разамынд лӕвӕрдтой Молотов, Калинин, Ворошилов, Коганович, Жданов, Андреев, Микоян, Щербаков, Маленков, Хрущев, Шверник, Вознесенский, Косыгин ӕмӕ би рӕ ӕмбӕлттӕ. Советон бӕстӕ фӕуӕлахиз, уымӕн ӕмӕ нӕ сӕргъы лӕууыд ӕмбал Сталин. Уӕдӕй нырмӕ рацыд 10 азы. 10 азы дӕргъы нӕ бӕстӕйы горӕттӕ ӕмӕ хъӕутӕ бынтон ӕндӕрхуызӕн фесты. Нӕ бӕстӕ юзхӕссы сабырдзинады политикӕ. Рӕзы демократом тыхты лагерь. Лӕмӕгъ кӕны капитализмы лагерь. Ӕгас цӕуӕд нӕ домбай тыхджын бӕстӕ! Кад ӕмӕ намыс нӕ Коммунистом партийӕн! Мӕлӕт хӕстӕндзарджытӕн! Бердиаты Валодя ★ ★ ★ Хорз адӕймӕгтӕ нӕ мӕлынц Ацы аз нӕ бӕстӕ бӕрӕг кодта Уӕлахизы 65 азы бон. Уымӕ ирон хӕстонтӕ цы ӕвӕрӕн бахастой, уый хъуыстгонд у ӕппӕт дунейыл дӕр. Статистикӕмӕ гӕсгӕ, ирон адӕм ӕрцахстой фыццаг бынат Советон Цӕдисы хъӕбатыртӕй. Знагимӕ хӕцын зын у, фӕлӕ знагӕй лидзын та ӕцӕг лӕг йӕ сӕрмӕ никуы хаста. Уыдонӕй иу - дӕргьӕвсаг лӕппу Бердиаты Валодя Гудтийы фырт. Хъуыды ма кӕнын, уый уыдис 1941 азы октябры мӕй, газет «Рӕстдзинад» фехъусын кодта полчъы командиры ӕрмӕг ахӕм сӕргондимӕ: «Советон Цӕдисы патриот», фыст дзы уыдис: «Зынаргь Гудти Азӕмӕты фырт, Саринкъа Пхойы чызг, зӕрдиаг арфӕ уын кӕнын, ахӕм иузӕрдион фырт кӕй схастат райгуырӕн бӕстӕйӕн. Валодя лӕууы, знагимӕ карз тох чи кӕны, уыцы патриотты рӕнхъыты. Знаг бырста Харьковы тракторон завод байсынмӕ, уыцы рӕстӕг уый уагьта танктӕ. Валодя йӕ миномет ӕдӕрсгӕйӕ ӕрцарӕзта знаджы ныхмӕ, ӕмӕ иунӕг бонмӕ афӕлдӕхта ӕстдӕс гитлероны, стӕй фехӕлдта знаджы уӕззау сармадзан». Валодя ахуыргонд лӕппу уыдис, ӕххӕссыдис алцӕуыл дӕр. Хӕстӕн йӕ райдианӕй йӕ кӕронмӕ йӕ къухӕй уагъд ӕрцыд авд мин минӕйӕ фылдӕр, сӕ уӕз 105 тоннӕйы, ӕппӕт Ю8 фронтты та фистӕгӕй ацыдис 35000 километры. Валодяйы хӕстон фӕндӕгтӕ даргъ ӕмӕ зын уыдысты. Уый федта Ираны хурсыгъд зӕххытӕ, хӕцыд Квантуны ӕфсадимӕ дӕр, лӕгӕрста Маньчжурийы тархъӕдтӕ ӕмӕ цъмараты, федта Харбин, Мукден ӕмӕ зындгонд Порт-Артуры фидӕрттӕ. Амондджын разынд Бердиаты Валодя. Уыйбӕрц фӕцыдис хӕстон фӕндӕгтыл ӕмӕ иу цъыррӕмыгъд дӕр нӕ фӕцис. Хӕсты фӕстӕ сӕрыстырӕй сыздӕхтис йӕ райгуырӕн хъӕу Быдыры Дӕргъӕвсмӕ, фӕкуыста ахуыргӕнӕгӕй бирӕ азты, равзӕрстой йӕ хъӕусоветы сӕрдарӕй дӕр. Валодя кӕмдӕриддӕр куыста, уым ӕмбӕрста бӕрнондзинад, фӕкуыста сыгъдӕг цӕсгом ӕмӕ сыгъдӕг къухтимӕ, никӕд бабӕллыд паддзахад ӕмӕ искӕйы исбонмӕ, адӕмӕн уыдис уарзон адӕймаг. Абон не 'хсӕн нал ис, ӕмӕ рухсаг уӕд. Хъӕубӕстӕ йӕ мысынц. Йӕ рӕстӕджы Бердиаты Валодя йӕ цард баиу кодта Гӕгкуыты Варяимӕ, рацыдис сын тынг хорз цот, ӕртӕ лӕппуйы ӕмӕ иу чызг. Алчи дӕр дзы ссардта йӕ амонд, фӕллой кӕнынц адӕмон хӕдзарады алыхуызон къабӕзты. Йӕ фырт Анатоли, сабыр царды ӕфсӕддон службӕ кӕнгӕйӕ, хорзӕхджынгонд ӕрцыд майданӕй, йӕ ӕфсӕддон ӕмбӕлтты фыдбылызӕй кӕй фервӕзын кодта, уый тыххӕй. Хорз адӕмтӕ нӕ мӕлынц. Рох ницы кӕны, рох дӕр - ничи. Сасиаты Георги, Быдыры Дӕргъӕвсы Ныхасы сӕрдар .	Гзз. «ирӕф», 24.08.2010 аз. КН Бердиаты Владимиры царды фӕндӕгтӕ хӕсты фӕстӕ Валодя кӕд хӕстӕй фӕлладӕй ссыдис, уӕддӕр ӕнцад бадын йӕ сӕрмӕ никуы ӕрхаста. Куыд коммунистом партийы уӕнг, афтӕ, кӕм хъуыдис, уырдӕм ӕй агуырдтой. Хӕсты фӕстӕ нӕ фаг кодта скъолайы ахуыргӕнджытӕ. Райста фыццӕгӕм кълас ӕмӕ сӕ-иу ахӕццӕ кодта фӕндзӕм къласы онг. Уыцы рӕстӕг уыдис партиен организацийы сӕргълӕууӕг дӕр. Къорд хатты ӕвзӕрст ӕрцыдис депутатӕй куыд хъӕусоветмӕ, афтӕ райсоветмӕ дӕр. Куы бахъуыдис, уӕд та ӕвзӕрст ӕрцыдис хъӕусоветы сӕрдарӕй, бакуыста дзы къорд азы. Йӕ куыст уыдис ӕрмӕстдӕр адӕмы пайдайӕн. Зӕгьӕм, бакуыста Быдыры Дӕргъӕвсы хӕдзарад йӕ къахыл слӕууыдн кӕныныл, хъӕубӕсты фӕзындысты доны хӕтӕлтӕ, арӕзт ӕрцыдис куырой, фӕзындис нӕм электрон станцӕ. Цыбыр ныхасӕй, Валодя уыдис йӕ заманы, куыд фӕзӕгьынц, сгуыхт лӕг. Валодяйы куыд зонӕм, уымӕ гӕсгӕ ӕрмӕст хӕсты сгуыхт лӕг нӕ уыд, фӕлӕ адӕмон хӕдзарады дӕр. Ахӕмтӕ уыдысты йӕ фыд Гудти ӕмӕ йе'фсымӕрУмарбег дӕр (куысты ветерантӕ). Рухсаг уӕнт! по САБЫРДУДЖЫ САГЪӔСТӔ Афтӕмӕй кӕд фӕуыдзыстӕм цалцӕггонд? Цӕхӕрцӕсты постмӕ «Дӕ хорзӕхӕй, Цӕхӕрцӕст, ма фӕзивӕг кӕн ӕмӕ ма ӕркӕс Ӕрӕфы районы Цыколайы хъӕууонхӕдза радон машинӕты цалцӕггӕнӕн пунктмӕ. Ныр нӕ трактор ДТ-54 ӕртӕ къуыри лӕууы цалцӕггӕнӕн станцӕйы. Алы бон дӕр ӕм цӕуӕм Быдыры Дӕргъӕвсы хъӕуӕй Цыколӕмӕ 12 км. Фылдӕр хатт фистӕгӕй рараст вӕййӕм Цыколайӕ изӕры 4-5 сахатыл ӕмӕ тых ӕмӕ мадзӕлттӕй нӕхимӕ ӕрхӕццӕ вӕййӕм Дӕргъӕвсы хъӕуӕй», - зӕгъынц тракторист Дреты Г. ӕмӕ Баймӕтаты X. - «Ахъуыды кӕн, Цӕхӕрцӕст, дӕхӕдӕг. Бон-изӕрмӕ цалцӕг фӕкӕн, стӕй та изӕры фӕлладӕй хъӕумӕ араст у. Ӕмӕ нӕ куыстӕй исты куы уаид, уӕд афтӕ мӕсты дӕр нӕ кӕниккам. Нӕ трактор лыстӕг хайгай ныккодтам. Ныр нын ивӕн хӕйттӕ нӕй ӕмӕ цоппай кӕнӕм дыууӕрдӕм. Ӕндӕр афонмӕ раджы фӕуиккам цалцӕггонд. Нӕ трактористты бригадир Ф. Ф. нырма иу бон дӕр цалцӕггӕнӕн станцӕйы нӕ уыд. Ӕрмӕст дӕ афӕрсдзӕн: «Цӕй куыд у? Нӕма фестут?» Йӕхӕдӕг дын йӕ къух уазал доны дӕр нӕ атулдзӕн. Нӕ! Мацы ӕххуыс дзы бацагур. Афтӕ ахуыр нӕу. Иу фарсӕй кӕсын байдайы, тракторист йӕ тракторимӕ куы фӕцархайы, уӕд. Нӕ! Ахӕм куыстӕй мах разы не стӕм», - зӕгъынц трактористтӕ Дреты Г., Баймӕтаты X., Беруаты М., БазратыБ.,ДзуццатыБ.ӕмӕӕндӕртӕ.«Бригадирмахӕнхъуымӕ амонгӕ кӕна нӕ куыст, уӕлдайдӕр та - цалцӕггӕнгӕйӕ. Уазал цӕстӕй нӕм кӕсы Ӕрӕфы районы хъӕууон хӕдзарады хайады сӕргълӕууӕг Т. Б.». ★ ★ ★ Ӕвӕгӕсӕгӕй фесӕфт бирӕ картоф Совхоз «Лескены» 3-агхайады хуыздӕр зӕххыл конд ӕрцыд 40 гектары. Диссаджы картоф ӕрзадис ацы ран. Мӕнӕ куыд фӕзӕгъынц: «Картоф тугыл аскъуыд», зӕгъгӕ. Райдианы совхозы кусджытӕ хорз бавнӕлдтой картоф ӕфснайынмӕ. Картофы зӕххӕн йӕ фылдӕр хай ӕфснайд ӕрцыд. Арӕзт ӕрцыд стыр кӕритӕ ӕмӕ ӕмбӕрзт ӕрцыд хосӕй. Фӕлӕ фӕстагмӕ кусджытӕ ист ӕрцыдысты картофы зӕххӕй нартхор тонынмӕ. Картоф ам-цъыкк уым-цъыккӕй къахт ӕрцыд ӕмӕ ныр дыууӕ къуырийы уыгъд нӕу. Фесӕфт картоф 10 гектары бӕрц. Цъӕх-цъӕхид адардта картоф, хӕрынмӕ нал бӕззы. Уымӕй йӕ 50 проценты та у ӕнӕкъахт. Картофы зӕхх похцийӕ ласт не 'рцыдуыгьдыфӕстӕӕмӕ йӕ 25-30 проценты зӕххыбынбаззад. Ныр тыхджын къӕвдаты фӕстӕ сзындис ӕмӕ уый дӕр хурмӕ фесӕфтис. Совхоз «Лескены» ӕртыккаг хайады сӕргълӕууӕг Т-ы Хъ., стӕй директор Хъ-ы фырт хоры зонынц ацы хъуыддаг, фӕлӕ йӕм уазал цӕстӕй кӕсынц. Ноджы картофы фарсмӕ ис нартхор конд ӕмӕ уый дӕр хӕлӕттаггонд цӕуы. Цымӕ, ацы картофы сӕфты тыххӕй дзуапп чи ратдзӕн? Сечераг иг. Зӕххы уӕз «Рӕстдзинад»-ы 19 июны 4-ӕм фарсыл бакастӕн Цырыхаты Михалы критиком уацмыс «Фӕзынд ног чиныг «Зӕхы уӕз». Дзасохты Музаферы чиныг. Мах ӕй нӕма бакастыстӕм, фӕлӕ Михалы критиком уацмысмӕ гӕсгӕ цӕстытыл цыдӕртӕ ауад ӕмӕ сӕ зӕгъон. Газеты «Зӕххы уӕз», зӕгьгӕ куы бакастӕн, уӕд мӕ сӕры хъуын арц абадтис. Банхъӕлдтон зӕххы тыххӕй исты наукой зонындзинӕдтӕ бакӕсдзынӕн, уымӕн ӕмӕ зӕхх нӕ дарӕг у, хур - нӕ хъармгӕнӕг, дон ӕмӕ уӕлдӕф та нӕ хъару дӕттӕг. Ам, Михалы чиныджы стӕгдар ауагъта, стджытыл дзидза рауайын кодта, стӕй дзы дадзинтӕ скодта, фӕзынд дзы зӕрдӕ ӕмӕ дадзинты туг ритмӕй гуыпп кӕны, стӕй ма дзы фӕзынд «уд» дӕр. Уӕд Михал дӕр ӕмӕ Музафер дӕр уыцы «уд» кӕцӕй ӕрхастой, кӕд, мыййаг, дины тӕфагӕй сыгъдӕг нӕма сты, и? Диныл кусджытӕ тыхджынӕй афтӕ дзурынц: «Адӕймаг куы амӕлы, уӕд зӕххыл йӕ къодах баззайы, йӕ «уд» та уӕларвмӕ атӕхы, ӕмӕ йӕ уым, кӕд ӕмбӕла, уӕд ӕй Хуыцау дзӕнӕтмӕ барвиты, кӕннод та зындомы арты фӕсудзы». Кӕд уыдис нӕ поэттӕн уд? Михал нӕ бацауарста ирон ӕвзаджы хъӕздыгӕмӕ рӕсугъд ахорӕнтыл йӕ критиком уацмысы райдианы. Зӕгъӕм, иуӕй-иу уацмыстӕм автор цӕстуарзонӕй бахаста адӕмы сфӕлдыстады ахорӕнтӕ. ★ ★ ★ Мад нӕм Адӕм кӕрӕдзийы ӕмбарынхъом куы фесты, мад, фыд, хо ӕмӕ ӕфсымӕр зонын куы базыдтой, уӕдӕй ардӕм рацыдис бирӕ ӕнустӕ. Ӕмӕ «Мад», зӕгьгӕ, уымӕй адджындӕр ном ссарӕн нӕй нӕ дунейы мидӕг. Йӕ фарсмӕ ма ис Райгуырӕн бӕстӕ. Мад ӕмӕ дӕ Райгуырӕн бӕстӕ куыд барӕвдауой, ӕмӕ дӕм уыдон цы фӕлмӕн цӕстӕнгас равдисой, уыдон зын ныффыссӕн сты пъеройы фындзӕй. Йӕ мадыл стырзӕрдӕ чи кӕны, уымӕн йӕ Райгуырӕн бӕстӕ ӕрбауӕй кӕнын къамӕй уӕлдай нӕу. Мӕнмӕ афтӕ кӕсы: мад кӕй нал фӕхъӕуы, ӕмӕ йӕ мады чи ферох кӕны, стӕй ма йӕ нӕмгӕ чи фӕкӕны, уый мӕм кӕсы, Райгуырӕн бӕстӕйыл гадзрахатӕй чи рацӕуы, раст уый хуызӕн. Ӕмӕ ахӕм адӕмимӕ ныхасгӕнгӕ дӕр нӕу, стӕй хъуамӕ адӕмы астӕу цӕуын дӕр ма уӕндой. ★ ★ ★ Ног амбулатори Быдыры Дӕргъӕвсы фӕллойгӕнджытӕн ССР Цӕдисы 50 азы бӕрӕгбоны кадӕн арӕзт ӕрцыд ног амбулатори паддзахады хардзӕй. Бирӕ азты дӕргъы амбулатори уыдис хъӕуы бын. Дард уыд цӕуынмӕ хъӕуы сӕрӕй амбулаторимӕ. Ноджы йӕ агьуыст ӕдзӕллаг уавӕрмӕ ӕрцыд. Уый тыххӕй фыст уыд «Рӕстдзинад»-ы газеты дӕр. Хъӕусоветы сӕрдар Фидараты Юрик йӕ размӕ стыр хӕсӕн сӕвӕрдта, цӕмӕй ног амбулатори арӕзт ӕрцыдаид хъӕуы астӕу. Ӕмӕ арӕзт ӕрцыд ӕртӕ мӕймӕ. Арӕзтадон ӕрмӕгӕй йӕм хорз фӕкаст машинӕ-фосдарӕн станцӕйы хицауад. Ӕнӕкъуылымпыйӕ йын уагъд ӕрцыд хъӕдӕрмӕг, дур, шифер. Нӕхи хъӕууон фӕлтӕрджын аразджытӕ Баймӕтаты Павел, Маркс, Сугъараты Ирбег ӕмӕ Мыкагьаты Цӕра зӕрдиагӕй бакуыстой агьуыст йӕ къӕхтыл слӕууын кӕныныл. Афтӕ хӕрзхъӕд конд рауад агьуыст, ӕмӕ йӕм ницы фау ӕрхӕссӕн ис. Спичкӕйы къоппы хуызӕн - йӕ кабинеттӕ. Арӕзт ын ӕрцыд кӕртӕн дурын быру, ӕфсӕйнаг кулдуар. Кӕртмӕ уагьд ӕрцыд дон ӕмӕ дзы ӕрсагътой калонкӕ. Кабинеттӕ дихгонд ӕрцыдысты: сӕйраг дохтырӕн - хицӕн уат, акушеркӕйӕн дӕр - хицӕн уат, уколтӕ кӕнынӕн дӕр 8 Заказ № 67 хицӕн уат. Ноджы афтекӕн дӕр - хицӕн уат. Афтекӕн ныронг нӕ уыд хицӕн уат, ӕмӕ хостӕ зын дарӕн уыдысты. Хъӕуы фидауц у ног амбулатори. Фӕрнӕй дзы кусӕнт нӕ дохтыртӕ. Бердиаты 8. 19.08.1972 аз. ★ ★ ★ Мамсыраты Дӕбе Мамсыраты Дӕбе у ирон фысджыты курдиатджындӕртӕй. Дӕбе у поэт, фыссӕг, драматург, ӕмбисӕндтӕ, балладӕтӕ ӕмӕ кадджытӕ фыссӕг. Йӕ романтӕ, повесттӕ ӕмӕ радзырдтӕ бӕлвырд фӕхъӕздыгдӕр кодтой ирон советон литературӕ. Дӕбе ирон адӕмы ӕвдисы историон ног уавӕрты. Ӕвдисы ног цардаразӕг советон адӕймаджы сурӕт. Ӕвдисы ног цардаразджытӕн цӕлхдурӕвӕрджыты мӕлӕт. Худы тӕппудтыл. Сиды адӕммӕ ног цардмӕ. Хоны сӕ уӕлахизмӕ, коммунистон зондахастмӕ. Дӕбемӕ уыдис тынг бирӕ ахорӕнтӕ. Йӕ диссаджы ахорӕнтӕйиу афтӕ рӕсугъд рацахуырста йӕ радзырдты хъайтарты сурӕттӕ, ӕмӕ, уыдоны тыххӕй кӕсгӕйӕ, адӕймаджы цӕстыты раз лӕууын байдайынц хъайтартӕ. Адӕймаг сӕм фӕкӕсы ӕмӕ семӕ дзурынмӕ фӕхъавы. Дӕбе райгуырдис 9 августы, 1909 азы, Быдыры Дӕргъӕвсы. Йӕфыд Хаби уыдис рӕстӕмбис цӕрӕгзӕхкусӕглӕг. Дӕбе нӕма райгуырд, афтӕ амард йӕ фыд Хаби. Хӕдзары баззадис йӕ мад Гӕба сидзӕргӕсӕй ӕртӕ лӕппу ӕмӕ ӕртӕ чызгимӕ: Сандро, Сослан, Аминӕт, Бӕдимӕт, Милуан ӕмӕ Дӕбе. Сидзӕртӕй кӕмӕн цы йӕ бон уыд, уый ӕххуыс кодтой хӕдзарӕн. Ӕнцон нӕ уыд паддзахы заман сидзӕрты цард. Хистӕр ӕфсымӕртӕ Сандро ӕмӕ Сослан кодтой хӕдзары куыстытӕ. Дӕбе ӕвзыгъд гыццыл къобор лӕппуйӕ хъомыл кодта. Куыд кӕстӕр лӕппу, афтӕ йӕ фылдӕр уарзтой бинонтӕ. П5 1916 азы 7-аздзыдӕй бацыд Быдыры Дӕргъӕвсы уӕды рӕстӕджы райдайӕн скъоламӕ. Иу афӕдзы фӕстӕ ныууагъта йе скъола. Фадат ын нӕ уыдис ахуыр кӕнынӕн. 1919 азы сӕрды Дӕбейыл ӕрцыд стыр фыдбылыз. Уӕды рӕстӕг най кодтой найгӕнӕн машинӕтӕй мусы. Лӕууыди Дӕбе найгӕнӕн машинӕйыл. Куырис ыл ауад. Дӕбе фӕцудыдта ӕмӕ машинӕйы барабанмӕ йӕ галиу къух ныххауди. Куырис уадзӕг ма йӕ рацахста, фӕлӕ байрӕджы ис. Йӕ къух ын ахауын кодта барабан. Дӕбе кӕугӕ дӕр не скодта. Устытӕ та кӕугӕ ӕмӕ хъарӕг кодтой. Сабыр сӕ кодта 10-аздзыд хъӕбатыр. «Ма тӕрсут, ницы мын уыд. Мӕ цонг ахауд». 1920 азы бацыд Ӕрыдоны скъоламӕ, фӕлӕ йӕ каст нӕ фӕци. Пансионат сӕхгӕдтой, кӕм цардаид, уый йын нал уыд ӕмӕ фӕстӕмӕ ӕрыздӕхт. Уӕдмӕ чиныг кӕсын базыдта ӕмӕ тынг цымыдисӕй каст чингуытӕ. Къостайы «Ирон фӕндыр»-ӕй бирӕ ӕмдзӕвгӕтӕ ӕнӕкӕсгӕйӕ дзырдта. 1924 азы Дӕбе ахуыр кодта Чырыстонхъӕуы. Уым бакаст дыууӕ азы. Уый фӕстӕ 1926 азы Дӕбе бацыд Дзӕуджыхъӕуы педтехникуммӕ, ныртӕккӕ педучилище. Бирӕ амондджын ӕмӕ арӕхстджын фӕлтӕр рауагьта Ирыстоны ахуыргӕнджыты куырдадз педтехникум. Дӕбе бахауди Гуыриаты Гагуыдзмӕ. Гагуыдз уыд зындгонд ирон курдиатджын ахуыргӕнӕг. Бирӕ уарзта литературӕ. Йӕ уроктӕ афтӕ дӕсны арӕзта, ӕмӕ, талант кӕмӕ уыдис, уыдон сбӕлвырд кӕнын ӕнцонӕй фӕрӕзта. Ам ӕвзонг талатӕ ратас-батас кодтой ӕмӕ сӕ Гагуыдз литературой къорды фидар кодта. Уыцы рӕстӕджы курдиатджын фӕсивӕдӕй райрӕзыд ирон поэттӕ ӕмӕ фысджытӕ, кӕцытӕ Ирыстоны литературӕмӕ бахастой бындурон бынтӕ: Мамсыраты Дӕбе, Хъайтыхъты Геор, Плиты Грис, Ардасенты Хадзыбатыр, Бесаты Тазе ӕмӕ бирӕ зындгонд фысджытӕ. Техникумы ахуыр кӕнгӕйӕ, Дӕбе райдыдта сфӕлдыстадон куыст. 1927 азы мыхуыры фӕзындысты йӕ фыццаг уацмыстӕ «Тауджытӕ», «Хур нӕм худы», «Джызӕлдон», «Дымгӕ хъазы», «Куырды зарӕг», «Агуры зиу» ӕмӕ афтӕ дарддӕр. П6 1930 азы Дӕбе каст фӕци техникум. Ӕрвыст ӕрцыд Джызӕлмӕ. Уым куыста скъолайы директорӕй. 1031-1933 азты та куыста Заманхъулы скъолайы директорӕй. 1933 азы фӕсауӕнмӕ каст фӕци Ростовы педагогом институты литературой факультет. Уый фӕстӕ 1933 азы Дӕбе ацыди Ленинградмӕ. Уым ахуыр кӕнын райдыдта Историонфилософон институты историон факультеты. Ӕртыккаг курсмӕ куы бахызт, уӕд фӕрынчын ӕмӕ йӕ ахуыр ныууагъта. 1936 азӕй куыста «Рӕстдзинад»-ы газеты литературӕ ӕмӕ аивады хайады сӕргълӕууӕгӕй. Журнал «Пионер» ӕмӕ газет «Ӕрыгон большевик»-ы редакторӕй. 1939 азы Дӕбе бацыд Коммунистом партийы рӕнхъытӕм. Фыдыбӕстӕйы Стыр хӕсты рӕстӕджы уыд Ирыстоны базарады министры хӕдивӕг. Уый фӕстӕ куыста Аивады хъуыддӕгты управленийы сӕргълӕууӕгӕй ӕмӕ Цӕгат Ирыстоны Фысджыты цӕдисы сӕрдарӕй. Цалдӕр хатты Дӕбе ӕвзӕрст ӕрцыд Цӕгат Ирыстоны АССР-йы ӕмӕ Орджоникидзейы горсоветмӕ депутатӕй. Йӕ литературой ӕмӕ ӕхсӕнадон куысты тыххӕй Дӕбейӕн лӕвӕрд ӕрцыд нӕ бӕстӕйы кадджын ордентӕ - Ленины ӕмӕ Фӕллойады Сырх Тырысайы ордентӕ, майдантӕ ӕмӕ грамотӕтӕ. 1965 азы та райста Хетӕгкаты Къостайы номыл преми. Дӕбейы хуыздӕр уацмыстӕ бацыдысты ирон советон литературӕйы хӕзнадонмӕ. Ирон театры сценӕйы ӕвӕрд ӕрцыдысты Дӕбейы пьесӕтӕ «Ос-Бӕгъатыр», «Бӕтӕйы фырттӕ», «Номылусы цот», «Ӕфхӕрдты Хӕсанӕ» ӕмӕ ӕндӕртӕ. Дӕбе уыд дӕсны тӕлмацгӕнӕг дӕр. Ирон ӕвзагмӕ ратӕлмац кодта Лермонтовы «Мцыри», Некрасовы «Кому на Руси жить хорошо» ӕмӕ ӕндӕртӕ. Бирӕ хорз сфӕлдыстадон хъуыдытӕ ӕмӕ фӕндтӕ ма уыд Дӕбемӕ, фӕлӕ йын ӕгъатыр низ ныллӕууын кодта йе'хсидгӕ зӕрдӕйы куыст. Дӕбе амард 1966 азы 21 августы.. Ныгӕд ӕрцыд Орджоникидзейы горӕты Къостайы музейы кӕрты. Дӕбейы сфӕлдыстадон фӕндаг Дӕбефыста куыд поэтикон,афтӕ прозаиком уацмыстӕдӕр. Йӕ уацмысты сӕйраг темӕтӕ ист сты ирон адӕмы цардӕй, йӕ райгуырӕн хъӕу Быдыры Дӕргъӕвсӕй. Бирӕ уарзта Ӕрӕфы дон ӕмӕ арӕх кӕны йӕ кой. Октябры революцийы фӕстӕ ма тыхджын уыдысты капитализмы ӕмӕ патриархалон-феодалон баззайӕггӕгтӕ. Уӕды рӕстӕг ӕмӕ уавӕртӕ фыссӕг рӕсугьд ӕвдисы йӕ уацмысты ӕмӕ семӕ тох кӕны ног царды сӕраппонд. Ӕнӕфӕцудгӕйӕ ӕрлӕууыдис ног цард аразджыты ӕмрӕнхъ. 1931 азы мыхуыры рацыд Дӕбейы ӕмдзӕвгӕты фыццаг чиныг «Фыццаг къахдзӕф». 1937 азы та радзырдты ӕмбырдгонд «Царды къӕпхӕнтӕ». Йе 'мдзӕвгӕты кӕны ног царды зарӕг: «Колхозом изӕр», «Ӕфсин», «Цӕвӕг бригад» ӕмӕ ӕндӕртӕ. Поэт уайдзӕфтӕ кӕны къуыдыртӕн, скептиктӕн. Уыдоны нӕ фӕнды ног царды ӕнтыстдзинӕдтӕ уынын. «Къуырматӕ», зӕгъгӕ, йе 'мдзӕвгӕйы худы уыдоныл ӕмӕ сӕм сиды ног цардмӕ. Дӕбейы радзырдты ӕвдыст цӕуы революцийы агьоммӕйы ӕвирхъау уӕззау цард. Курдиатджын фыссӕг йӕ дӕсны ахорӕнты фӕрцы равдыста хъаруджын, хӕрзконд ӕмӕ рӕсугъд чызг Залдузы сурӕт. Ӕгьдауджын чызг Залдузы фӕндыди амонд ссарын, фӕлӕ йӕ бон нӕ баци. Ӕнӕбон разындысты дыууӕ ӕвзонг уды. Адӕмы талынгдзинад Дӕбе равдыста йӕ радзырд «Дыууӕ сыхаджы»-йы. Тынг ма уырныдтой адӕмы уӕд дысныты, моллоты амындтытӕ. Сӕрыхъуынтӕ арц, сбадынц ацы радзырд кӕсгӕйӕ. Сӕфтмӕ ӕркӕнынц дӕсныты ныхӕстӕ дыууӕ сыхаджы. Ивгъуыд цард у асины фыццаг къӕпхӕн. Ам фыссӕг йе'ргом здахы ног царды къӕпхӕнтӕм. Цӕмӕй ног царды къӕпхӕнтӕм схизай, уый тыххӕй дӕм хъуамӕ уа ӕгӕрон хъарутӕ, цӕттӕ уай дӕ цард радтынмӕ дӕр. Радзырд «Фыццаг къахдзӕф»-ы Дӕбе тынг дӕсныйӕ П8 ӕвдисы, ног цардарӕзты активонӕй чи архайдта, йӕ цард нывондӕн чи ӕрхаста, ахӕм ирон сылгоймаг Дасханы сурӕт. Ам Дӕбе сныв кодта, царды алы къӕлхӕнтыл чи лӕууы, ахӕм сылгоймӕгты сурӕттӕ. Мӕнӕ дӕсны Нагъо йӕ сӕр кӕмӕн разилын кодта, уыцы Залдуз, Дасханимӕ абаргӕйӕ, уый ӕнӕбон у. Цалдӕр радзырды Дӕбе кӕны мидхӕсты хъӕбатырты кой: «Фервӕзынгӕнӕг», «Пакет». Адон кӕсгӕйӕ, адӕймагӕн йӕ уӕнгты дыз-дыз ссӕуы, афӕлурс вӕййы фырмӕстӕй, йӕ хид акӕлы, ног хъару йӕм фӕзыны. «Фервӕзынгӕнӕг» фыст у Петровскы горӕтыл, ныры Махачкала. Йӕ хъайтарты нӕмттӕ ивгӕ дӕр нӕ акодта. Машинист Хуытъинаты Мӕхӕмӕт, хъӕдгӕройнаг, ӕмӕ йе 'хуыссгӕнӕг Иваненко, украинаг, Петровск фыдбылызӕй куыд фервӕзын кодтой, уый дзы ӕвдыст цӕуы тынг дӕсны ахорӕнтӕй. Радзырды ис арф хъуыды ӕвӕрд, ома, адӕмты зондахасты фӕуӕлахиз пролетарон интернационализм. Радзырды хъайтартӕ нӕ фӕрсынц, чи цавӕр адӕмыхаттӕй у. Уыдон тох кӕнынц фӕллойгӕнӕг адӕмы сӕрыл. Сӕ разы уынынц къласон знаджы ӕмӕ иумӕ йӕ ныхмӕ хӕцынц. Хуытъинаты Мӕхӕмӕту сӕрыстыр хъӕбатыр, рӕстзӕрдӕ адӕймаг, уый у пролетарон интернационалист, гуманист. Уый йӕ удхӕссӕг уыны урсгвардионтӕй. Мӕхӕмӕт куы бамбӕрста, Петровскы мӕгуыр адӕмӕн сӕфынӕй тас у, уӕд йӕхи Иваненкоимӕ баппӕрста арты цӕхӕрмӕ. Украинаг Иваненко ӕмӕ ирон Мӕхӕмӕт сты ӕмзонд. Сарӕзтой стыр сгуыхтдзинад. Фервӕзын кодтой ӕнӕхъӕн горӕт срӕмыгъдӕй. Куыд уыд хабар? Фыссӕг сныв кодта, ӕрра сырды хуызӕн чи сси, уыцы урсгвардионты сурӕттӕ. Воронов, расыггӕнаг, нал ӕмбары, цы йын кӕнгӕ у, уый. Сӕмтъеры сты урсгвардионтӕ. Мӕхӕмӕт цӕры Хъӕдгӕроны. Махачкалайы пионертӕ бабӕрӕг кодтой Мӕхӕмӕты. Бирӕ адӕймӕгты сурӕттӕ равдыста Дӕбе йӕ иннӕ радзырдты, йӕ пьесӕты «Фӕтӕг Бӕгъатыр», «Ӕфхӕрдты Хӕсанӕ». Йӕ роман «Ӕхсарбег» фӕзынд мыхуыры 1940 азы. У фыст историон-революцион темӕйыл. 1932 азӕй 1934 азмӕ Дӕбе фыста йӕ ног роман «Уӕззау операци». пя Романы ныхас цӕуы ахсджиаг рӕстӕгыл, коллективен цардӕвӕрдыл. Бирӕ цӕлхдуртӕ ӕвӕрд уыдис царды стыр историон цалхы ныхмӕ. Уӕззау цалх ныфсджынӕй тылдис размӕ ӕмӕ ссӕста цӕлхдурӕвӕрджыты. Ног зондахаст фӕзындис, цард чи не 'мбӕрста, уыдонмӕ. Уыдонӕй сӕйраг геройтӕм хаст цӕуы Верӕ. Йӕ зондахаст райдайӕны. Куыд ивта йӕ цардӕвӕрд Верӕйӕн. Цы дзы рауад? Зауырбег у романы сӕйраг герой. Йӕ зондахаст, Верӕимӕ абаргӕйӕ. Адӕм арӕзтой революци. Уый фӕстӕ ног цард, фӕлӕ Верӕ уыдон не 'мбӕрста. Верӕйӕн йӕ фыд фаугӕ кодта ног цард, Зауырбег та ӕппӕлгӕ кодта, стӕй тох кодта ног царды сӕраппонд. Верӕ та уарзта искӕй фӕллойӕ хъӕздыг цард, уымӕн ӕмӕ уый схъомыл мещанон бинонты астӕу. Фӕстагмӕ йӕ мойӕ ахицӕн. Райдыдта фӕллой кӕнын. Йӕ фӕллойӕ йӕ зӕрдӕ рухс кодта. Рауад йӕ царды уӕззау операци. Роман хъӕбатырты кадӕг нымад у ирон советон литературӕйы уацмыстӕй иуыл. Йӕ хъайтартӕ ист сты нӕхи хъӕуӕй. Ӕвдыст дзы цӕуы, 1905 азӕй суанг революцийы агьоммӕ царды къӕпхӕнтӕ куыд цыдысты, уый. Йӕ сӕйраг хъайтар Борзаты Гаппо сидзӕр сывӕллонӕй ссис стыр революционер. Бирӕ бынтӕ бахаста Дӕбе ирон литературӕмӕ, уыдон ӕнусты дӕргъы цӕрдзысты, фӕлтӕрӕй-фӕлтӕрмӕ цӕудзысты. ★ ★ ★ Фидар бындур ног хорӕрзадӕн Быдыры Дӕргъӕвсы машинӕ-фосдарӕн станцӕйы куыддӕр ӕфсирджын хортӕ, стӕй хъӕмп бафснайдтой, афтӕ но механизатортӕ бавнӕлдтой фидӕны бӕрзонд хорӕрзадыл кусын. Ӕхсӕв-бон нӕ хынцгӕйӕ, механизатортӕ Базраты Боря, Дзуццаты Бексолтан, Баймӕтаты Хасанбег, Дреты Сергей, бон дыгай нормӕтӕ ӕххӕст кӕнгӕйӕ, цыбыр рӕстӕгмӕ афӕлдӕхтой 240 гектары зӕхх. Диссаг уый у, ӕмӕ хур рӕстӕг ахаста, ӕмӕ кӕд зӕхх хус уыд, уӕддӕр фӕнычы хуызӕнӕй згъӕлди, йӕ конд зныхы ӕвӕрды хуызӕн уыд. Зӕхх цӕттӕгонд цӕуы фӕззыгӕнд тауынмӕ, стӕй ног кӕрдӕджы мыггӕгтӕ тауынмӕ. Ныр уыдис фӕлмӕн уарынтӕ. Зӕхх сулӕфыдис, бафсӕстис. Йӕ дойны суагъта. Раздӕры анауыли зӕххытӕ ныр сты хъӕдындзы хуымты хуызӕн. Тыд цӕуынц фӕззыгӕнд ӕмӕ ног кӕрдӕджы мыггӕгтӕ. Механизатортӕ Баймӕтаты Хасанбег ӕмӕ Базраты Боря цыбыр рӕстӕгмӕ бахуым кодтой, ӕхсӕв ӕмӕ бон нӕ хынцгӕйӕ, 300 га сыхаг кӕсгон республикӕйы зӕххыл. Совхоз «Урухы» Угъуалыхъуаты хъӕуы. Сӕ директор бацагуырдта ӕххуыс анауыли кӕнынмӕ. Ӕмӕ фӕзминаг куыст бакодтой нӕ сӕрӕн механизатортӕ. Стыр бузныг сӕ сты нӕ кӕсгон хӕлӕрттӕ. Бердиаты Валодя 1965аз. ★ ★ ★ Хутор Корнеевы Машинӕ Ирыстоны хъӕутыл ахызт цӕгатырдӕм.Тулы,тулы ӕмӕ тулы Машинӕ. Прохладнӕмӕ ныххӕццӕ. Мӕнӕ та тулы, тулы машинӕ ӕмӕ Мӕздӕгӕй ахызт, уырдыгӕй та Науырмӕ ныххӕццӕ. Науырӕй ма машинӕ тулы, тулы ӕмӕ бахӕццӕ бурунаты нарӕг къӕдз-мӕдз фӕндӕгтыл Корнеевы хутормӕ. т Ох! Цӕй дард дӕ, цӕй. Мах машинӕйы цӕугӕйӕ куы бафӕлмӕцыдыстӕм, уӕд нӕ фыдӕлтӕ куыд фӕрӕзтой фосы дзугты фӕстӕ цӕуын фистӕгӕй Ирыстонӕй Науырмӕ, Науырӕй та - Ирыстонмӕ. Уарыны рӕстӕг, хурмӕ, даргъ къӕвдаты, афӕдз дыууӕ хатты, уӕдӕ хос дӕр къухӕй каретой цӕвджытӕй, уӕддӕр цард абугъта Корнеевы хуторы. Цӕй диссаг у цард. Абар уӕды рӕстӕг ныры рӕстӕгимӕ. Уӕд се 'хсӕн бирӕ дӕрддзӕг ис. (Ома 1947-50 азтӕ, 1950-70 азтӕ). Тӕккӕ уӕззау азты Корнеевы хуторы МТС-ы директорӕй куыста Беккуызарты Габоли, 1955-57 азты. Хуторы арӕзт ӕрцыд ирон машинӕфосы станцӕ - МТС. Беккуызары-фыртӕн йӕ къухы бафтыд адӕмы кӕрӕдзимӕ ӕрбангон кӕнын, бирӕ ног арӕзтӕдтӕ саразын. Куыст цыди хорз. Механизатортӕ разы уыдысты сӕ куыстӕй. Беккуызары-фырты фӕстӕ МТС-ы ивд ӕрцыд 5-7 директоры, уыдонӕй алчидӕр йӕ фӕд ныууагьта йӕ куысты. Чи лӕмӕгь фӕд, чи та ӕцӕг фӕд. 1968 азы дзы директорӕй куыста Дзебойты Сергей. Уый разынд ӕцӕг зӕрдиагӕй кусӕг. Ӕмбӕрста адӕмы, адӕм та - уый. Бирӕ хорздзинӕдтӕ саразын уыд йӕ зӕрды. «Рӕстдзинад»-ы газеты дӕр рацыд йе 'рмӕг, Корнеевы хутор бӕлӕсты къох фестын кӕнӕм, зӕгъгӕ. Клубы кӕрты ныссагътой акъаци бӕлӕстӕ механизатортимӕ. Ныр уал хъӕды къох фестад, фӕлӕ ӕдзӕллагмӕ фӕцӕуы, йӕ быру хӕлы. Артидзин цъай дзы ис ӕмӕ замманай хъарм дон пӕх-пӕхӕй кӕлы. Ам Дзебойы-ф^рт ӕмӕ уӕды рӕстӕджы парторг Джафириев Владимир аразын райдыдтой абана. Тынг хорз райдайӕн уыд, фӕлӕ сӕ къухы нӕ бафтыд йӕ саразын ӕмӕ ныр ныххӕлддзаг ис иу азмӕ. Дзебойы-фырты ӕндӕр ранмӕ арвыстой кусынмӕ. Уымӕй размӕ дзы цы абана уыд, Беккуызары-фырт кӕй сарӕзта, уый дӕр ныххӕлддзаг ис. 1970 азы ӕрвыст ӕрцыд ног директор Гӕлӕуты С. Ацӕргӕ лӕг ӕй хонынц. Ӕртиссӕдз азы йыл цӕуы. Разамынды ахӕм лӕг хъуамӕ уа дӕсны адӕмимӕ иу ӕвзаг ссарынмӕ. Кӕрӕдзийыл сӕ ӕрбабӕттынмӕ, дзӕгъӕл ныхӕстӕ чи кӕна, уыдонӕн ныхкъуырд радтынмӕ. Фӕлӕ Гӕлӕуы-фырт та ахӕм нӕ рауад. Райдыдта абухын механизатортимӕ, шофыртимӕ ӕмӕ иннӕ кусджытимӕ. Ӕгасӕй кусы 9 мӕйы ӕмӕ ныппырх кодта т механизаторты. Фӕлыгъдысты ӕмӕ сӕ куыст ныууагьтой 12 механизаторы ӕд бинонтӕ. Ныр агъуыстытӕ афтидӕй лӕууынц 5 раны. Цӕрӕг сӕ нал ис, сӕ бырутӕ ныппырх сты. Ӕдзӕрӕг хуыз равдыста хуторы фӕлгонц. Зӕгъӕм, Хъуыдаккаты Петр ам фӕкуыста 12 азы механизаторӕй, стӕй шофырӕй. Механизатор Чехойты Бестау фӕкуыста 10 азы. Джифариев Владимир фӕкуыста 15 азы механизаторӕй, бригадирӕй, парторгӕй, йӕ бинойнаг Фузӕ та - библиотекӕйы. Байцайты Сергей - 5 азы механизаторӕй, Хъодзаты Солтан - сӕйраг инженерӕй, Хъодзасты Георги - моторист, электрик, токарь - фӕкуыста 9 азы, Дзоблаты Ирӕ ӕмӕ, кӕй ранымадтон уыдон иууылдӕр фӕтардта директор. Бардзырд афыссы ӕмӕ та кусӕджы лидзӕг фӕкӕны. Профцӕдисӕн дзы комитет ис 5 лӕгӕй. Йӕ сӕрдар у Нестрелцев Николай Иваны фырт, кӕцы кусы ацы ран 1959азӕй, кӕм бригадирӕй, шофырӕй, ныр та - трактористӕй. 1970 азы августы ӕвзӕрстӕрцыдпрофкомитетысӕрдарӕй. Ӕз ӕй бафарстон, цӕмӕн афтӕ у. Уый мын загъта: «Директор урсӕй сау куы зӕгъа, уӕд ды дӕр афтӕ зӕгь, кӕннод дӕ хъуыддаг хорз нӕу. Ӕз фарсты никуы цӕуын, стӕй мӕ ныхасмӕ хъусгӕ дӕр нӕ бакӕндзӕн», загъта уый. Мӕнӕ ма стӕм иу 5 зӕронд кусӕджы ӕмӕ мах дӕр лидзгӕ кӕнӕм ардыгӕй, ахӕм директоримӕ кусын ӕмӕ цӕрӕн нӕй, зӕгьынц Бердиаты Умарбег, Нестрелцев, Бердиаты Барис ӕмӕ ӕндӕртӕ. Сӕйраг инженерӕй ӕрвыст ӕрцыд Хъалӕгаты Сергей, ӕгасӕй кусы 4 мӕйы. Директор йӕ ных сарӕзта Хъалӕгайыфыртмӕ ӕмӕ арӕх хылтӕ кӕнынц. Директор нылӕууыд, тӕргӕ дӕ кӕнын, зӕгъгӕ. Цӕуыл ахицӕн уыдзӕн сӕ хъуыддаг, бӕрӕг нӕу. Октябры мӕйы кӕрон Бердиаты Умарбег авари скодта, ӕхсӕвы мигъ ныббадти ӕмӕ йӕ бензинласӕн машинӕ сфӕлдӕхти. Йӕ амонд уыд ӕмӕ аирвӕзт ӕнӕ фыдбылызӕй. Машинӕйӕн дӕр ницы уыд, ӕрмӕст йӕ кабинӕйы сӕр фӕцъипп ис ӕмӕ йӕ уыцы райсом 2 сахаты фӕстӕ барӕвдз кодта. Машинӕ йӕ куыстӕй нӕ бакъуылымпы ис. Ныр директор бавдӕлд ӕмӕ Умарбегӕй 145 сомы баурӕдта, 2 мӕйы йын мызд нӕ дӕтты, уымӕн та ис 3 сывӕллоны хӕссинаг. Бердиаты из Умарбег кусы ам ныр 15 азы, раздӕртрактористӕй, уый фӕстӕ шофырӕй. Бирӕ мингай километртӕ скодта Умарбег змисджын къӕдз-мӕдз фӕндӕгтыл, бензин ӕмӕ соляркӕ ласгӕйӕ. Механизатортӕ хъаст кӕнынц, ныр 2 азы отпусчы нӕма уыдысты ӕмӕ сын нӕ дӕтты директор. Месткомӕн та йӕ бон ницы у. Октябры мӕйы та сӕм путевкӕ фесӕфт 70 сомы аргъ. Иннӕ диссаг та уый кӕсы хуторы кусджытӕм. Торчынты Сергей кусы хуторы. Ӕрмадзы куыста Къусраты Бадзитта. Уыдис месткомы хицау. Йӕ куыст ӕххӕст кодта тынг хорз. Директоры зӕрдӕмӕ нӕ фӕцыд Бадзитта, фелвӕста йӕ йӕ куыстӕй, йӕ бӕсты йын Торчынты Сергейы авӕрдта ӕнӕ закъонӕй. Фондз мӕйы бакуыста Торчыны-фырт ӕрмадзы, стӕй отпуск ракуырдта 5-6 боны. Ацыд йӕхи машинӕйыл кӕдӕмдӕр ӕмӕ ӕрбацыд 3 мӕй ӕмӕ ӕрдӕджы фӕстӕ. Ӕмӕ та йӕ куысты кусы, ныр ӕрӕджы ӕрбахаста рынчыны гӕххӕтт, фӕлӕ йын дзы месткомы хицау Нестрелцев йӕ къух нӕма бавӕрдта ӕмӕ хъынцъым кӕны. Директор та йын фӕлмӕн къухӕй йӕ сӕр ӕрсӕрфы, тӕрсгӕ, дам, ма кӕн. Ӕз дын ӕгас куы уон, уӕд... Ныр куыд цӕуы агитполитикон куыст? Ахӕм куыст та дзы ӕппындӕр нӕй. Директор 10-15 бонтӕ кӕм вӕййы, уый бӕрӕг нӕу. Йӕхӕдӕг бабады рог машинӕйы ӕмӕ афардӕг вӕййы. Йемӕ бадын дӕр никӕй фӕуадзы. Стыр октябры бӕрӕгбон 6 ноябры Ирыстонмӕ рафардӕг ӕмӕ 11 ноябры ныццыд хутормӕ. Корнеевы хуторы алыварс ис 70 къасары. Уыдонӕн сӕ артдзӕст хутор у. Ис дзы клуб, ӕмӕ ахӕм стыр бӕрӕгбон клубы дуар уыд ӕхгӕд, зӕгьынц кусджытӕ. Мӕнӕ 5 декабры Конституцийы бон ӕз мӕхӕдӕг уым уыдтӕн ӕмӕ та уым нӕ уыд. 3 декабры раивгъуыдта Ирыстонмӕ. Диссаг мӕм уый кӕсы, ӕмӕ, лӕгӕн йӕ пеней исын афон куы 'рцӕуы, уӕд сӕ Корнеевы хутормӕ директорӕй арвитынц, ома, пеней фылдӕр цӕмӕй райса, уый тыххӕй. Гӕлӕуы-фырт, ӕвӕццӕгӕн, ӕхсӕнадон куыст никуы бакодта ӕмӕ нӕ арӕхсы. Стӕй йӕ бинонтӕ ам Ирыстоны сты, йӕхӕдӕг та бадӕг лӕгӕй кусынмӕ ацӕуы. Уый цӕй куыст равдисдзӕн, дӕ куысты бынаты бадгӕ куы нӕ кӕнай, уӕд. Хуторы куыст рацаразинаг у. Уӕдӕ йӕ 2-3 азмӕ хъӕды къох фестынгӕнӕн ис. Ӕз ӕркастӕн ӕмӕ дзы зайы акъаци, тута, фӕткъуы, курага бӕлӕстӕ уым разынц тагъд. Парторгӕй дзы кусы Быгъуылты Андрей. Нырма ӕрӕджы байдыдта кусын, ӕмӕ йын хъӕуы ӕххуыс. Ис Корнеевы хуторы куыстуарзаг механизатортӕ, шофыртӕ ӕмӕ кусджытӕ. Хъӕуы сын дӕсны разамынд. Ныртӕккӕ сты хаст адӕмы хуызӕн. ★ ★ ★ Бердиаты Валодя 15 декабрь, 1970 аз. Царциаты диссагӕй цы кӕныс? Нырыккон фӕсивӕдмӕ куы кӕсай ӕмӕ сӕм куы хъусай, уӕд сӕ ныхас у: «Трактор тӕрын мӕ фӕнды. Нӕ, мӕн та шофыр уӕвын фӕнды». Уый ницы.у, фӕлӕ ныртӕккӕ цы танктӕ ис, уыдоныл сбад. Доны былты дӕр цӕуынц! Танк та цы у? Уӕлӕмӕ, уӕлдӕфмӕ кӕсын хъӕуы нӕ диссаджы хӕдтӕхджытӕм. Ӕппӕт зӕххы цъарыл дӕр хъуыстгонд чи у. Ӕмӕ уӕд денджызы тыгьдад та. Сбад науыл ӕмӕ ӕнӕхъӕн ӕхсӕз мӕйы зӕхх ма фен, афтӕмӕй ленк кӕн денджызы. Кӕс чайкӕтӕм, 'рбаздӕхай уӕд дыл цин кӕндзысты ӕнӕхъӕн портон горӕты адӕм хионтау. Уыдонӕй хуыздӕр у космонавт суӕвын. Ахӕм ныхӕстӕ ӕз лӕмбынӕг фӕхъусын Быдыры Дӕргъӕвсы скъолайы райдай 3, 4, 5 ӕмӕ суанг 10-ӕм класы онг лӕппутӕм. Суанг ма чызджытӕ дӕр сцыбӕл вӕййынц уыцы ныхӕстӕм ӕмӕ разы вӕййынц трактор тӕрыныл. Ӕз ахуыргӕнӕгӕй кусын ацы скъолайы. Бирӕ уарзын сывӕллӕтты. Мӕ цин, мӕ ныфс, мӕ мастсафӕг уыдон сты. Мӕ тыхтӕй ӕз уыдонӕн ницы бавгъау кӕндзынӕн, цӕмӕй раст фӕндагыл цӕуой. Ӕххӕст кӕной Ленины фӕдзӕхст: «Ахуыр, ахуыр ӕмӕ ахуыр!» Уӕлдӕр разамынды хъуыддӕгтӕй мах скъолайы къухы цыдӕртӕ бафтыд. Тыххӕй-мадзӕлттӕй самал кодтам Ленины фӕскомцӕдисы номыл совхозӕй трактор «Беларусь» ӕмӕ ДТ54. Йӕ директор Жураты Мӕхӕмӕт. Уый уыдис 1966 азы. Уыцы трактортӕ бацалцӕг кодтой армазы ахуыргӕнӕг Дегьуаты Аким ӕмӕ скъолайы завхоз Гӕтӕгты Костя. 1967 азы 10 къласы скъоладзаутӕ 11 лӕппуйӕ райстой трактор ӕмӕ комбайн тӕрыны бар. Экзаментӕ радтой тынг хорз. Уыцы фӕззӕг силос кӕныны тыххӕй комбайнтыл сбадт Бердиаты Таймураз, Мыкъагъаты Цӕра та шофырӕй куыста. Ныр та службӕ кӕнынц Советон ӕфсады рӕнхъыты, службӕ кодтой танкон хайы. Бирӕ арфӕйы ныхӕстӕ фӕцыд ӕмӕ цӕуы ӕфсады рӕнхъытӕй. Уӕдӕ уырдӕгӕй фӕстӕмӕ дӕр 1968 азы механизаторты дӕсныйад базыдтой Юлӕджы. Ацы аз скъолайы директор Сугъараты Николай баныхас кодта совхозы директор Хохойты Хаджумаримӕ. Чи уын нал бӕзза, ахӕм трактор нын радтут. Мах та уын йӕ бӕсты нӕхи трактортӕ ратдзыстӕм металлоломмӕ. Уый уыдис 22 октябры, 1969 азы. Курдиатыл йӕ къух бавӕрдта директор Хохойы-фырт. Трактор скъолайы кӕртмӕ ӕрластой. Бацин ыл кодтой скъолайы коллектив ӕмӕ скъоладзаутӕ. Авд боны йӕ фӕцалцӕг кодтой Дегъуаты Аким, Гӕтӕгты Костя, ӕмӕ хистӕр скъоладзаутӕ. Нӕхи тракторӕй дӕр ма йыл хӕйттӕ бакодтой. Скуыста трактор. Фӕлӕ нӕ цин дзӕгъӕлы фӕцис. Директор фӕрынчын ис. Йӕ бӕсты рӕстӕгмӕ куыста сӕйраг инженер Дедегкаты М. Ныббогътӕ кодта уый. Йӕ ӕнӕцӕстуарзон цӕстытӕй цӕхӕртӕ калдысты. Цӕрын нал уагъта тракторты бригадир Фидараты Фидарыхъойы. «Уыцы трактор йӕ бынаты сӕвӕр, кӕннод дӕ дӕ куыстӕй фентъӕрдзынӕн». Гуырымыхъ ныхӕстӕ кӕны шофыртимӕ дӕр. Уымӕ гӕсгӕ дзы сӕ сӕфт уынынц шофыртӕ ӕмӕ лидзынц сӕ куыстӕй. Дедегкайыфырт бавдӕлд ӕмӕ ӕнӕхъӕн мӕй октябры Хӕзныдонӕй горӕтмӕ алы ӕхсӕв тардта Баймӕтаты Кимы 4 тонной машинӕ йӕхи ласыны тыххӕй. Кимы та-иу Хӕзныдонӕй Дӕргъӕвсмӕ рарвыста. «Цу, лӕппу. Ды - уӕхимӕ, ӕз дӕр горӕтмӕ - нӕхимӕ». Трактор ратӕрын кодта скъолайы кӕртӕй. Ӕз ма суанг хъӕууон хӕдзарады министр Торчыны-фыртӕй бадзырд И6 гӕххӕтт дӕр ӕрхастон, цӕмӕй трактор махӕн лӕвӕрд ӕрцӕуа. Фӕлӕ уый дӕр ницӕмӕ дары Дедегкайы-фырт. Ныр Хохойы-фырт кусын райдыдта фӕлӕ, уый дӕр йӕхи ныхъхъус кодта. Трактормӕ ма бахъав-бахъав кӕнынц райхалынмӕ металлоломӕн. Ныр мах куыд ахуыр кӕнӕм скъоладзауты тракторы дӕсныйадыл? Газеты фӕрстыл та уый тыххӕй бирӕ куы фӕфыссынц, уӕд. ★ ★ ★ Совхоз «Лескены» хуытӕдарӕн фермӕйы Быдыры Дӕргъӕвс ӕмӕ Сечеры хъӕуты астӕу Ӕрӕфы доны былыл ис диссаджы’ рӕсугьд дӕлвӕз. Раст ӕй цыма исчи барӕй сарӕзта, афтӕ зыны, уӕлбылӕй ныккӕсгӕйӕ. Йӕ дӕргь уыдзӕн 800 метры, йӕ уӕрх та - 100-200 метры онг. Доны фаллаг фарс та йӕхи бӕрзонд систа хъӕдӕй ӕмбӕрзт рагъ. Ацы райдзаст ран айтынг сты совхоз «Лескены» хуытӕдарӕн фермӕйы стандартен къасартӕ. Ӕрӕджы дӕр ма ацы ран уыдис хуымӕтӕджы хъӕмпӕй ӕмбӕрзт скъӕттӕ, ам дардтой хуытӕ, ӕмӕ сӕ пайдайӕ сӕ зиан уыдис дыууӕ хатты фылдӕр, уымӕн ӕмӕ хуытӕн сӕ быны уыдис уӕрджытӕм цъыф ӕмӕ мардысты лӕппынвос. Ноджы хуыгӕс цӕуын дӕр ничи куымдта дыууӕ хъӕуӕй дӕр. Йӕ сӕрмӕ йӕ ничи хаста. Бахъуыд-иу ӕндӕр ранӕй хуыгӕстӕ ӕххуырсын. Ӕмӕ уыдон дӕр цас зӕрдиагӕй куыстаиккой. Совхоз арӕзт куы 'рцыдис, афтӕ йӕ разамынд йӕ хъус ӕрдардтой хуыты фермӕмӕ. Уымӕн ӕмӕ хуыты фермӕйӕ райсӕн ис бирӕ пайда. Царды домӕнтӕ та бонӕй-бонмӕ фылдӕр кӕнынц. Коммунистон партийы разамындӕй нӕ бӕстӕ коммунизммӕ цӕуы ӕмӕ ӕмхуызонӕй нӕ хӕс у хъӕздыгдзинадыл архайын. Арӕзт ӕрцыдис 1960-1961 азты стыр стандартен къасартӕ - 4. Алы къасар дӕр у мидӕгӕй хицӕн къисткӕтыл дихгонд, астӕуӕй та - асфальтгонд ӕмӕ дзы къанаутӕ арӕзт чъизи дон лӕдӕрсӕнтӕн. Цымӕ кӕдмӕ афтӕ уыдзӕн? Совхоз «Лескены» ӕртыккаг хайады Быдыры Дӕргъӕвсы хъӕуӕн йӕ хурныгуылӕн фарс бӕрзонд рагърӕбын сагьд ӕрцыд замманай дыргъцӕхӕрадон, колхоз ма куы уыд, уӕд. Дыргъбӕлӕстӕ бӕргӕ схъомыл сты. Сӕ фарсмӕ ма ноджыдӕр арӕзт ӕрцыд ног ӕвзонг бӕлӕсты 22 гектары. Уый дӕр ма уыдис колхозы рӕстӕджы. Ныр дыууӕ азы дӕргьы дыргъдонмӕ зылд нӕ цӕуы. Ӕдзӕллаг уавӕрмӕ ӕрцыдис. Сагъд цы ӕвзонг бӕлӕстӕ ӕрцыд, уыдонӕй сӕ 45-50 проценты тӕрхъустӕ бахсыстой ӕмӕ бахус сты. Ныр зӕхх нымад у дыргъцӕхӕрадоныл, афтӕмӕй ӕнӕпайдайӕ сӕфы. Хӕмпӕлы бын фӕвӕййы ныр дыккаг аз ӕмӕ ма иннӕ хуымзӕххыл дӕр пырх кӕны хӕмпӕлгӕрдӕджы мыггӕгтӕ. Уыимӕ дыргъбӕлӕстӕм зылд нӕ цӕуы химион буаргъӕдтӕй ӕмӕ сыл алыхуызон низтӕ стыхджын сты. Уалдзӕджы бӕлӕстӕ сыф куы рафтауынц, уӕд сыл кӕлмытӕ афтӕ стыхджын вӕййынц, ӕмӕ фӕткъуы бӕлӕстӕ сау адарынц. Цымӕ та ацы уалдзӕг дӕр афтӕ уыдзӕн? Бердиаты В. ★ ★ ★ Гудти Гудти уыд гоби, нӕ хъуыста ӕмӕ нӕ дзырдта. Ныхӕстӕ ӕмбӕрста. былтӕ ӕмӕ ӕнгуылдзты змӕлдӕй. Уыд тынг зӕрдӕхӕлар, ӕмбаргӕ адӕймаг, фӕразон, кусаг лӕг. Адӕм ӕй уарзтой, нымадтой йӕ, аргь ын кодтой. Абон дӕр ма чидӕртӕ ӕрхъуыды кӕнынц йӕ кафт ӕмӕ хъару, йӕ уӕздандзинад. Уыд ахӕм хабар. Фос хызтысты хъӕуы сӕрмӕ дыргъдоны цур. Ӕрыгон лӕппутӕ цалдӕрӕй бӕласы сӕр бадтысты ӕмӕ хордтой бӕласы дыргътӕ (сӕ иу сӕ радзырдта ацы хабар, бирӕ азтӕ куы рацыд, уӕд). Фосы раздзог цӕукъа ӕппынӕдзух лӕбурдта бӕлӕстӕм, Гудти йӕ расуры, фӕлӕ та сӕгъ дыргъдоны фӕмидӕг вӕййы ӕмӕ хӕры бӕлӕсты къалиутӕ. Смӕсты Гудти ӕмӕ йын къӕдз лӕдзӕгӕй йӕ рагъ ӕрцӕфтӕ кодта. Слӕууыд фӕллад лӕг йӕ лӕдзӕджы ӕнцой, кӕсы, фыстӕ куыд мере кӕнынц сойджын кӕрдӕг, уымӕ. Цӕукъа фӕтӕргай ӕмӕ лӕууы, кӕсы лӕгмӕ. Цы ахъуыды кодта фыдбылызы сӕгъ, фӕлӕ иу афон Гудтийы чъылдыммӕ бацыд, йӕ фӕстаг къӕхтыл слӕууыд бӕхау ӕмӕ размӕ фӕтӕхы лӕджы синтӕм. Бӕргӕ ма хъӕр кодтой лӕппутӕ бӕласы сӕрӕй, цӕвы дӕ Гудти, фӕлӕ сӕ кӕцӕй хъуыста гоби лӕг. Цӕукъа йӕ тых-йӕ бонӕй ныццавта Гудтийы синтӕ, лӕгӕн йӕ тъӕпп зӕххыл фӕцыд, былты туг акалд. Фӕгӕпп кодта ӕмӕ уыны, сӕгъ фӕлидзы бӕласы бынмӕ. Басырдта йӕ арсау, рацахста йӕ йӕ дынджыр сыкъатӕй ӕмӕ йӕ ныззыгъуытт кодта бӕласы цонгмӕ. Цӕукъа ауыгъдӕй аззад бӕласыл. Сӕгъ-ма бӕргӕ мехъхъытӕ кодта, йӕхи тылдта, фӕлӕ изӕрмӕ баззад ауыгъдӕй. Фос тӕрын афон куы уыд, уӕд тыххӕй-фыдӕй ӕриста роды йас цӕукъайы бӕласы цонгӕй. Сӕгьӕн йӕ къӕхтӕ фӕтасыдысты, ӕрхауд йӕ гуыбыныл зӕхмӕ. Иу афон цӕукъа йӕхимӕ ӕрцыд, сыстад ӕмӕ цуттытӕгӕнгӕ араст сӕргуыбырӕй фосы фӕстӕ. Ацы хабар ӕрцыд 1951-1952 азты. Радзырдтой йӕ Баймӕтаты Маркс, Базраты Аслӕмбег 'к ★	★ Гудтийы чындзхаст 1916 аз. Гудтийыл цыд ыл 28-29 азы. Гудти кӕд гоби адӕймаг уыд ӕрдзӕй, уӕддӕр уыди тынг кафаг лӕппу. Арӕх ӕй кодтой чындзхӕссӕг йӕ рӕсугъд, уӕздан кафты тыххӕй, йӕ ӕгьдауы тыххӕй. Адӕм дис кодтой, куыд арӕхсы алцӕмӕдӕр, уӕлдайдӕр кафынмӕ. Кӕд ын Хуыцау нӕ радта хъусын ӕмӕ дзурын, уӕддӕр ня йӕ цӕстытӕ уыдысты йӕ хъустӕ. Фӕндырдзӕгъдӕджы ӕнгуылдзтӕм кӕсгӕйӕ, зыдта, цагьд куыд у, уый ӕмӕ уымӕ гӕсгӕ кафыд. Йӕамонд дӕр ссардта йӕ диссаджы кафты руаджы. Йӕ усгуры заманты Чырыстонхъӕуы (Дигора) Бердыты чындзӕхсӕвмӕ бахауд йе 'мбӕлттимӕ, йӕ хиуӕттимӕ. Уӕдӕ та дзы куыннӕ ӕркафыдаид Гудти. Чындзхасты адӕм ыл сӕ цӕст ӕрывӕрдтой, уӕлдайдӕр та иу ӕрыгон чызг. Чи зоны, куыдӕй бамбӕрстой сӕ уарзондзинад дыууӕ ӕрыгон уды, фӕлӕ Гудти аивӕй бамбарын кодта хъазтамонӕгӕн, цӕмӕй уыцы чызг акафа. Чызг ныфсӕрмытӕ ис, рацыд кафынмӕ. Уый уыди Хӕллаты Пахайы рӕсугъд чызг Саринкъа. Сӕ рӕсугъд, аив кафтмӕ сын адӕм зӕрдиагӕй ӕмдзӕгьд кодтой. Чидӕр загъта: адон кафгӕйӕ куыд фидауынц, афтӕ царды дӕр сфидаудзысты. Ӕцӕгдӕр афтӕ рауад. Гудти хӕдзармӕ куы 'рцыд, уӕд йӕ мад Фардайӕн бамбарын кодта йӕ фӕнд. Бакатайкодтойбинонтӕ,дзӕгъӕлыӕрвитӕмминӕвӕрттӕ, нӕ ратдзысты Хӕллатӕ сӕ рӕсугъды гоби лӕппуйӕн, зӕгъгӕ. Фӕлӕ цы гӕнӕн уыд, арвыстой дзырдарӕхст лӕгты. Кӕд ӕй ӕрдз бахъыгдардта ӕнӕниздзинадӕй, уӕд ын Стыр Хуыцау баххуыс кодта йӕ амондӕн. Дигорайы нӕ бамбӕрстой, усгур гоби у уый, йӕ кафтмӕ гӕсгӕ. Иудзырдӕй, чындз ӕрхастой. Тарстысты, уӕдӕ цы кодтаиккой Бердиатӕ, хабар куы базона чындз ӕмӕ куы алидза. Саринкъа куы базыдта хабӕрттӕ, уӕд загъта: уый у мӕ амонд ӕмӕ цӕрдзыстӕм. Кӕрӕдзи уарзгӕйӕ, кӕрӕдзийӕн аргъ кӕнгӕйӕ, бинонтыл фидар хӕцгӕйӕ, амондджынӕй фӕцардысты зӕронды бонтӕм. Рацыд сын хорз цот: фондз лӕппуйы ӕмӕ дыууӕ чызджы. Сӕ ёб айдойёӕй амард. Дыууӕ хистӕр лӕппуйы уыдысты хӕсты быдыры. Гришӕ, хъыгагӕн, нал сыздӕхт, фесӕфт 1944 азы Польшӕйы зӕххыл. Дыккаг Валодя сыздӕхт дзӕбӕхӕй. Гудти ӕмӕ йӕ фырт Умарбег сӕ хорз куысты тыххӕй райстой майдантӕ «За Доблестный труд в Великой Отечественной войне 1941-1945 гг.». Абон Гудтийыбайзӕддӕгтӕсты цыппор-дыууӕадӕймаджы уал. 