АХСДЖИАГ ПРИНЦИП Йӕ гуыры конд — ӕвидауц, йӕ уӕлӕ хуымӕтӕджы хуыд ӕнцъылдтӕ костюм, йӕ цӕсгом — арф хӕнкъуытӕ, йӕ ихсыд пъартфел фӕйнӕрдӕм фӕтоны классикты уацмыстӕй. Уыдонӕй ахуыргӕнӕг ӕвдисӕйнӕгтӕн хаста даргъ хъуыдыйӕдтӕ, сӕ аивдзинадӕй йӕ зӕрдӕ афтӕ рухс кодт.а, ӕмӕ ма-иу дзы йӕ цъӕхснаг хъӕлӕс дӕр ӕрбайрох ис. Уыдӕттӕ сеппӕт ӕгӕр дӕр ма уыдысты, ӕвдӕм къласы ахуыргӕнинӕгтӕ йыл цӕмӕй худтаиккой, уымӕн. йӕ гуыры кондмӕ гӕсгӕ йӕ кӕд бирӕ ӕндӕр куыддӕртӕ схонӕн уыдис, уӕддӕр ӕй ам дӕр хуыдтой, ӕссӕдз азы дӕргъы ахуыргӕнӕгӕй цы скъолаты фӕкуыста, уым ӕй куыд хуыдтой, афтӕ. «Ахсджиаг принцип»,—афтӕ-иу ӕй схуыдтой ахуыргӕнинӕгтӕ ӕртыккаг бонӕй фӕстӕмӕ, латинаг ӕмӕ грекъаг ӕвзаджы урочы-иу ахуыргӕнӕджы ӕппӕлой ныхӕстӕм иу цалдӕр хатты куы байхъуыстой, уӕд. Ӕмӕ йын уыцы фӕсномыг рӕхджы бынтондӕр аивта йе ’цӕг ном. Ахуыргӕнинӕгтӕ латинаг ӕвзагыл цы копрадзхуыз тетрӕдты фыстой, уыдонмӕ кӕсгӕйӕ-иу уый дзырдта: — Ӕгъдауы ахсджиаг принцип... гъм... уеппӕт дӕр кӕй хъуамӕ бамбарат, уый ницӕй тыххӕй бауадздзӕн, дӕ фарсмӕ бадӕгӕй рафыссыны хуызӕн ӕдылы ӕмӕ чъизи ми бакӕнын. Ӕвдӕм къласы афӕдзы ахуырӕн кӕрон кӕмӕй скӕнынмӕ хъавыдис, тӕлмацы уыцы хицӕн ныхӕстыл а-фӕстаг рӕстӕджы афтӕ лӕмбынӕг хъуыды кодта, ӕмӕ дунейыл цы бирӕ ӕбуалгь хабӕрттӕ цыдис, уыдон йӕ фӕсонӕрхӕджы дӕр нӕ уыдысты. Рагон ӕгьдаумӕ гӕсгӕ, уыцы кадджынхуызӕй куыддӕр йӕ чернилайӕ амӕзт мӕллӕг амонӕн ӕнгуылдз систа, ома дзурын райдыдтон фыццаг хъуыдыйад:	„ЕпипПаНопет ргппат* зӕгъгӕ, афтӕ уаты дуар сонт хост ӕрбачындӕуыд. Дуар байтом ис, скъолайы директоры ӕрбауагьта ӕмӕ уайтагъд ахкӕдта фӕстӕмӕ. Мӕнӕ фӕсур уӕвыны размӕ туджы тых цӕфӕй адӕймагмӕ улӕфт куыд нал уа, уыйау ӕм улӕфт нал уыд, йӕ фӕсонтӕй дуарыл бандой кодта ӕмӕ ахуыргӕнинӕгтӕн къухӕй ацамыдта «бадут», зӕгьгӕ. — Спартайнӕгтӕ, ӕз тагъд кӕнын Фермопилтӕй! — йӕ фарсмӕ бадӕг Моучкӕйы хъусы бацагъта ӕвдӕм къласы ахуыргӕнинаг Рышанек, уыцы сахат дзы цы тас бацыдис, уый хъазӕн ныхӕсты бын фӕкӕнгӕйӕ. Фӕлӕ  Моучкӕйӕн йӕ сӕры ӕвиппайды цы хъуыдытӕ фегуырд, уыдоны тӕссӕй дзы хуызы цъыртт нал аззад, ӕмӕ ӕппындӕр йӕ хъус не ’рдардта йе ’мбалы хъазӕн ныхӕстӕм. Уый ручкӕ бынтон ӕнӕхъуаджы атылдта чернилӕдоны ӕмӕ йӕ 'вӕргӕ дӕр афтӕ ӕнӕхъуаджы ӕркодта тетрады уӕллаг кӕроныл. Ручкӕ ратылдис сыгъдӕг сыфыл, йӕ фӕстӕ чернилӕйы хуылыдз фӕд уадзгӕйӕ... — Гавелкӕ... Моучкӕ... Рышанек... рацӕут мӕ фӕдыл! — райхъуыст директоры удаист хъӕлӕс. «Ахсджиаг принцип», хъусгӕфыст кӕнынмӕ бавналон, куыд загъта, афтӕ йе ’нгуылдз уӕлӕмӕ истӕй, цыдӕр ӕнахуыр лӕуд кӕнгӕ сагьдӕй баззад, ӕмӕ ныр йӕ хъаст ракодта: — 'Господин директор, мах ныртӕккӕ бавналдзыстӕм латинаг ӕвзаг тӕлмац кӕнынмӕ... ӕмӕ уымӕ гӕсгӕ, ахсджиаг принципмӕ гӕсгӕ... номхыгъдӕй уыцы ахуыргӕнинӕгтӕ куы нӕ уой, уӕд... Ӕвдӕм къласы ӕртӕ ахуыргӕнинаджы удаистӕй сыстадысты, сӕ тетрӕдты цъӕртты сыбарсыбур цӕугӕ. Се 'мбӕлттыл сӕ цӕст ахастой, цыма сӕ хъысмӕт уыдоны цӕсгӕмттыл фенинаг уыдысты, уыйау, ӕмӕ уыцы иу рӕстӕг се 'ртӕйы зӕрдыл дӕр ӕрбалӕууыдысты се зноны быцӕутӕ кӕлгӕ доны был. Къласы тӕккӕ хъазагдӕр лӕппу Рышанек загьта сабырӕй: — Цыдӕр ӕнамонд хабар та ӕрцыди! Директорӕн дарддӕр йӕ бон нал уыд къласы лӕууын. Уый тагъдгомау рауад къӕлидормӕ. Фӕлӕ «Ахсджиаг принципӕн» йӕ бон нӕ уыд бабыхсын, сывӕллонау стыр цымыдисӕй, ӕрхъӕцмӕ нӕ хъӕцгӕйӕ, ӕнхъӕлмӕ кӕй латинаг фыстытӕм каст, уыцы хуыздӕр ӕртӕ ахуыргӕнинаджы урочы кӕй нӕ уыдзысты, уымӕн, ӕмӕ йӕ къухтӕ тыхст тылд кӕнгӕ, азгъордта директоры фӕдыл. Уыцы сахат ӕвдӕм къласы ахуыргӕнинӕгтӕ Гавелкӕ, Моучкӕ ӕмӕ Рышанек бамбӕрстой сӕ хъысмӕт. Уыдон дуары зыхъырӕй ауыдтой, къӕлидоры рухс рудзынджы раз, сӕ уӕлӕ фӕныкхуыз сӕрак къурткӕтӕ, афтӕмӕй, ӕртӕ лӕджы кӕй лӕууы, уый. Моучкӕ ракаст къласмӕ, йӕ цӕст сыл ахаста, цыма йӕ урок нӕ сахуыр кодта ӕмӕ ныр йе 'мбӕлттӕй ӕххуыс агуырдта, уыцы тӕссаг фарстӕн цы дзуапп раттон, зӕгъгӕ, уыйау. йӕ ныхыл фӕзындис хиды ’ртӕхтӕ. Франтӕ Гавелкӕ маноджыдӕр иу згьорд бакодта йӕ бынатмӕ, адӕргӕй чернилгвдоныл ӕрӕвӕрдта йе 'мбӕрзӕн, ӕмӕ нӕдӕр фӕстӕмӕ фӕкаст, нӕдӕр «хӕрзбон» загъта, афтӕмӕй баиу ис Рышанекимӕ. Сӕ фӕстӕ дуар куы ахкӕдта, уӕд ӕвдӕм къласы ахуыргӕнинӕгтӕ базырзыр кодтой фыртӕссӕй. Уый уыдис 1942 азы июны1. «Ахсджиаг принцип» фондз минутмӕ фӕстӕмӕ ӕрбаздӕхт къласмӕ. йӕ къӕхтӕ йӕ быны нал цыдысты, тыххӕй-амӕлттеей ма бахӕццӕ кафедрӕмӕ ӕмӕ йӕхи ӕруагъта бандоныл. Иӕ мӕллӕг ӕнгуылдзтӕй ӕрбалхъывта йе стыр къуыпп ных ӕмӕ йӕхи хъӕлӕсӕй нӕ, фӕлӕ сывӕллонау, цыдӕр ӕнахуыр тӕригъӕддаг хъӕлӕсӕй сабыр ныхъӕрзыд: — Ӕвирхъау хъуыддаг... Ӕвирхъау хъуыддаг! 1 1942 азы , 27 майы, Чехийы протектор Гейдрихы куы амардӕуыд, уый фӕстӕ уым 'ӕвӕрд ӕрцыд хӕстон уавӕр. (Редакцийы фиппаинаг). Стӕй йӕхи фӕхъӕбӕр кодта, ракаст скъоладзаутӕм ӕмӕ фыдбылызы хъуыдытӕй йӕ зӕрдӕ уазал кодта, афтӕмӕй къӕзгӕ ӕмӕ фӕсус хъӕлӕсӕй загъта: — Уе 'мбӕлтты... уе ’мбӕлтты уын ӕрцахстой... Ахӕм ма ӕдылыдзинад уа! Ахӕм ма рӕдыд хъуыддаг уа... Мӕ... ахуыргӕнинӕгтӕ... Изӕр авд сахатыл радио уынгты хъусын кодта, Гейдрихы кӕй амардӕуыд, уый ӕхсызгон хъуыддагыл чи банымадта ӕмӕ уый тыххӕй уыцы бон ӕхст чи ’рцыдис, уыдоны нӕмттӕ: Франтишек Гавелкӕ, Карел Моучкӕ, Властилин Рышанек. Фырзӕрдӕрыстӕй дзы иу ныхас скӕныны бон никӕйы уал уыд, афтӕмӕй ӕнӕ дзургӕйӕ, райсомӕй авд сахатыл ӕмбырд кӕнын райдыдтой ахуыргӕйджытӕ сӕ уатмӕ. Сӕрдыгон хуры тынтӕ хаудтой стъолмӕ. Сӕ астӕу сыгьзӕрины ӕрттывд ' кодтой рыджы листӕт муртӕ. Ӕссӕдз адӕймаджы сӕргуыбыр-уӕнтӕхъилӕй рацу-бацу кодтой рухс уаты къуымты, раст цыма сау мӕйдар ӕхсӕв у, уыйау. Алы ног адӕймаджы ӕрбацыд дӕр сын тынгдӕр саста сӕ ныфс, сӕ хъар.у. Аст ӕмӕ ссӕдзӕм октябри бӕрӕгбонмӕ1 райгуырӕн бӕстӕмӕ уарзонддзинад дарыны ӕмдзӕвгӕтӕ чи фыста, уыцы саухил, тарӕрфыг адӕймаг, чехаг ӕвзаджы ахуыргӕнӕг Кальтнер рацу-бацу кодта рудзгуыты ӕхсӕн, йӕхицӕй хуры тынтӕ аууон кӕнгӕйӕ. Уый ӕваст фӕлӕууыди, йӕ фӕсонтӕ фӕрсаджы ’рдӕм арӕзтӕй, ӕмӕ йӕ дыууӕ къухӕй бандоны чъылдым ӕрбалхъывта, цыма йӕ фыррухсӕй цӕстытӕ чи къахта, уыцы сӕууон хуры тынты аууон, йӕ сӕры цы хъуыдытӕ сӕвзӕрд, уыдонӕн ӕнцой агуырдта, уыйау, ӕмӕ йӕ дзых цы карста, уымӕй хъӕр кӕнын райдыдта: — Гъе, уый та уын уӕ массариковщина! Ныццӕгъддзысты нӕ! Таборы цагъд нын ныккӕндзысты! Иӕ зӕрдӕйы рыст тыххӕй уромгӕйӕ, скъолайы директор сабыр ныхъӕрзыд. Иннӕтӕй иу дзыхы ны1 Чехословакийы республика? саразыны бон—1918 азы 28 октябрь. (Редакцийы фиппаинаг). хас никӕмӕйуал хаудис, цыма сеппӕтӕн дӕр се сӕфты бон скодта/уыйау. Ӕрмӕст ма истсрийы ахуыргӕнӕг, бӕзджын был мадзура йӕ ныфс оахаста ныхас сӕппарынмӕ. Уый йӕ пъартфелӕй систа цыппар дыдагъы конд гӕххӕтты сыф, стьолыл ӕй ӕрӕвӕрдта, ӕмӕ дзы тарстӕй дӕр чи нӕ ферох, ахӕм ӕлгъаг козбау хъӕлӕсы уагӕй загьта: — Господа, мӕнмӕ гӕсгӕ, ӕвӕстиатӕй арвитын хъӕуы господин паддзахадон секретармӕ ӕмӕ министр Моравцмӕ1 ӕмӕ сын фехъусын кӕнын хъӕуы, иттӕг иузӕрдион сыл кӕй стӕм, уый. Ӕз мӕнӕ проект дӕр афыстон... Иу сыбыртт никӕцӕйуал цыд, афтӕмӕй бакаст, гӕды ныхас ӕмӕ козбаудзинадӕй сӕ тӕккӕ дзаг цы ссӕдз рӕнхъы уыдысты, уыдон. Стӕй йӕ риуы дзыппӕй ручкӕ систа ӕмӕ гӕххӕтт къухӕвӕрынмӕ зӕрдӕлхӕнӕгау бассыдта, ахуыргӕнджыты ӕхсӕн фылдӕр чи фӕкуыста ӕмӕ хисдӕр чи уыд, уымӕ. йӕ царды бонтӕ хуыцауӕн дин кӕнгӕйӕ чи арвыста, уыцы ахуыргӕнӕг, дӕс ӕмӕ ӕртиссӕдзаздзыд зӕронд лӕг йӕ ризгӕ къухтӕй фыстӕг райста ӕмӕ йӕ бакаст кӕрӕй-кӕронмӕ. Каст куы фӕцис, уӕд гӕххӕтт стъолыл ӕрӕвӕрдта. — Ӕз зӕронд лӕг дӕн, мӕ цахъӕнӕн гӕды ныхӕстӕ кӕнын хӕс нӕу. Ӕмӕ бауынаффӕ кодтой, писмойы бын къухтӕ ӕвӕрыны бӕсты ӕвдӕм къласы ахуыргӕнинӕгтӕн бахӕс кӕнӕм, цӕмӕй уыдон ӕнаккаг хъуыддагыл банымайой се 'мбӕлтты ми ӕмӕ сӕ дзуапп протоколы хуызы бахӕссой къласы журналмӕ. — Фӕлӕ, уӕ хорзӕхӕй, чи хъуамӕ бакӕна уыцы хъуыддаг? — К«й зӕгъын ӕй хъӕуы, къласы зондамонӕг!— ӕмхъӕлӕсӕй дзуапп радтой чехаг ӕвзаджы ӕмӕ историйы ахуыргӕнджытӕ. Сеппӕт дӕр ӕхсызгон улӕфт скодтой, ахӕм уӕз се ’ккойӕ куы ахауд, уӕд. «Ахсджиаг принцип», ӕнӕ исты дзургӕйӕ, лӕмбынӕг касти йе ’лхъывд къухы ӕнгуылдзтӕм. Уый уыдис ӕвдӕм къласы зондамонӕг. 1 Чехийы рухсады министр фашистом оккупацины рӕстӕджы. (Редакцийы фиппаинаг). ' * * * ' Афтӕ зынди, цыма цифрӕ «VII» цы уаты дуарыд фыст уыди, уым цъиузмӕлӕг дӕр нӕй, уыйау. ТТы фӕци, тӕккӕ знон дӕр ма ӕнӕкӕрон скъуыдӕй йӕ гуывгуыв кӕмӕн цыдис, уыцы мыды бындзыты чыргъӕд? «Ахсджиаг принцип» байгом кодта йӕ къласы дуар. Фӕлӕ чи сыстад, уыцы ӕвзонг лӕппутӕм знонӕй абонмӕ ӕппындӕр сӕхи хуызӕнӕй ницуал аззадис. Уыдонӕй ма алкӕй дӕр ӕвзӕрста ӕрмӕст сӕ аууонтӕм ӕмӕ сӕ бӕрӕг бынӕттӕм гӕсгӕ. Дысон сӕ алчи дӕр иннӕрдӕм ахызт Ахероныл, сӕ бынӕттӕ афтидӕй кӕмӕн баззадысты, уыцы ӕмгӕрттӕн «хӕрзбон» зӕгъыны фӕстӕ. Сӕ ахуыргӕнӕг йӕ кафедрӕйы уӕлхъус куы ’рбадтис, уӕд уыдон дӕр ӕвиппайды сӕхи ӕруагътой. Уый ныр кълас нал уыдис. Нал уыдис коллектив дӕр. Алчи дӕр сӕ тасы кӕнӕ ӕнӕуынондзинады хъузджы аныгъуылди ӕмӕ хицӕн цард кодта. — Мӕ хӕлӕрттӕ,—райдыдта «Ахсджиаг принцип», фӕлӕ уайтагьд йӕ хъуыр ахкӕдта. Хурхау фӕци. Сыстад йӕ риуы гуыдыр сраст кӕныны тыххӕй. Мӕгуыр зӕронд' лӕг, ӕнӕкъай адӕймаг, йӕ цӕсгом фадынӕгӕй—фыдуынд, йӕ хӕлафы фадгуытӕ уӕрджыты размӕ къуыпп кӕмӕн дарынц, йӕ уӕлӕ ахӕм ӕнцъылдтӕ костюм, афтӕмӕй лӕууыд кафедрӕйы схизӕныл. — Мӕ хӕлӕрттӕ, — йе ’фцӕггот ын цыма йӕ къубал ӕлвасы, уыйау тыхлӕмӕрст ракодта дыууӕ ныхасы. — Ахуыргӕнджыты коллектив мын бафӕдзӕхста... гъм... зноны ӕнамонд хабар... сымахӕн раст бамбарын кӕиын... ӕгъдауы ахсджиаг принципмӕ гӕсгӕ. Ӕссӕдзӕй дӕр сӕ цӕстытӕ ныццавтой ахуыргӕнӕгмӕ. Афтӕ йӕм каст, цыма уыцы зонгӕ, ихсыд ныхӕстӕ ног, тӕссаг хъуыдытӕ ӕвдыстой, сӕ зыланг дӕр ӕндӕр уыд. Афтӕ ӕнхъӕлдта, цыма уыцы ныхӕстӕ уый ӕмӕ йӕ ахуыргӕнинӕгты ӕхсӕн быруйау ӕрлӕууыдысты. Кӕнӕ та... Тыхтӕй-амӕлттӕй сулӕфыд. Стӕй мӕнӕ адӕймаг доны куы фӕцӕйныгъуыла, йӕ къухы зӕгьын куы ницыуал бафта ӕмӕ тӕссӕй ӕваст куы фӕхъӕр кӕна, уыйау ныхъӕр кодта: — Ӕгъдауы ахсджиаг принципмӕ гӕсгӕ... ӕз сымахӕй ӕрмӕст иу хъуыддаг зӕгъинаг дӕн: ӕфхӕрӕджы амарын тӕригьӕд нӕу! Ӕмӕ йын айдагъ уыцы ныхасӕй уайтагьд фенцондӕр, йе ’муд ӕрцыд. йӕ сӕры зонд фӕрухсдӕр. Куыд никуыма фендӕуыд, афтӕ бӕлвырдӕй уыдта уый йе ссӕдз ахуыргӕнинагӕй алкӕйы дӕр, фӕндзӕм къласӕй нырмӕ разамынд кӕмӕн лӕвӕрдта, ӕмӕ йӕм ныр ӕдзынӕг чи кӕсы, уыдоны. Се ’хсӕн уыдис хуымӕтӕджы ӕргомзӕрдӕ, зындзырд, хӕйрӕджы мыккаг лӕппутӕ; уӕздан, хӕдӕфсарм лӕппутӕ, фыдуаг ӕмӕ зивӕггӕнӕгтӕ, къуымых ӕмӕ цӕстфӕлдахджытӕ; тыхахуыр чи кодта ӕмӕ ӕнарӕхст чи уыд, ахӕм уӕззау лӕппутӕ. Чи зоны, ӕмӕ се 'хсӕн уыди, Рышанекы чи банымыгъта, уый дӕр. Чи зоны, ӕмӕ ницӕййаг хъаугъа, исты ӕнӕрхъуыды ми кӕнӕ сусӕг хӕрамдзинад ӕрхӕсдзысты нот ӕвирхъау хабӕрттӕ. Фӕлӕ дзы уӕддӕр йӕ бон кӕй раз у гӕды ныхас зӕгъын? Тынг ӕй ӕрфӕндыдис ацы ран, ацы лӕппутӕн зӕгъын, суткӕ йӕ зӕрдӕйы ӕмбӕхстӕй кӕй дары, ӕмӕ чысыл ма бахъӕуа, знон райсом ахуыргӕнджыты уаты кӕй не срӕцыгъта, уыцы ныхӕстӕ,—цыфӕндыйӕ дӕр ӕппӕты раз ӕргомӕй кӕй хъуамӕ загътаид, уыцы ныхӕстӕ. Иӕхи ӕгасӕй дӕр йӕ къласыл ныффӕдзӕхста ӕмӕ сын йӕ уӕззау, ныллӕг, сабыр хъӕлӕсы уагӕй загъта: — Ӕз дӕр хорзыл нымайын, Гейдрихы кӕй амардӕуыд, уый! Афтӕ йӕм фӕкаст, цыма уымӕй ӕппӕт дӕр загъта. Разылд кафедрӕмӕ, рафӕлдӕхта журнал, цы дзы ӕмбӕлд, уыдӕттӕ ныффыссыны тыххӕй. Фӕлӕ фыссын куы нӕма райдыдта, уӕд йӕ хъустыл ауад цыдӕр ӕнахуыр уынӕр. «Ахсджиаг принцип» ӕнцадгай схӕцыд йӕ цӕстытыл. Ӕвдӕм къласы ссӕдз лӕппуйы сӕ сӕртӕ бӕрзонд систой ӕмӕ ӕфсӕддонты лӕуд кодтой сӕ ахуыргӕнӕджы раз. Ян Дрда ПАН ГРОМЕКЫ ЗӔДТӔ ГЭаст зӕгъын хъӕуы, — дзырдта пан1 Громек, 1 Роусы трактиры бадгӕйӕ, — ацы хӕсты рӕстӕг кӕмӕндӕрты бирӕ хорз хъуыддӕгтӕ бантысти, немыцӕн стыр мӕстытӕ скодтой сусӕгӕй! Фӕлӕ амондӕй дӕр у. Сусӕг тохӕн мах зылд, зӕгьӕн ис, уый бӕрц хӕрзвадат нӕу. Радио махмӕ уыди ӕрмӕст жандармерийы, уыцы ӕхсӕз азы дӕргъы мӕ къухмӕ иунӕг сусӕг листовкӕ дӕр не ’рбахауд, уӕдӕ цӕргӕ та ахӕм фӕсфӕд ран кӕнӕм, ӕмӕ дзы лӕг саботаж цӕй фӕдыл сарӕзтаид, уый дӕр нӕ уыд. Зӕгъут-ма, уӕ хор-. зӕхӕй, цавӕр саботаж сараза хъӕдгӕс, ахӕм цъассы цӕргӕйӕ? Бӕлӕсты рӕзт бакъуылымпы кӕнын мӕ бон нӕу, уӕдӕ кӕлдым та мах ӕдзухдӕр нӕхиуӕтты ’хсӕн уӕрстам, нацистты къухы дзы иунӕг къӕцӕл дӕр куыд нӕ бафтыдаид, афтӕ. Бурхил пан Винценц Громек, йӕхи ныхӕстӕм гӕсгӕ, хъӕдгӕс у. Уый цӕры Уӕлхох Стршилкӕйы ӕмӕ ныр Прагӕмӕ ӕрбацыд йӕ хойы абӕрӕг кӕнынмӕ; ӕрмӕст цалдӕр боны ис ам. Зӕронд хъӕдгӕсӕн кӕцыфӕнды сусӕг суадоя кӕнӕ мӕсчъыдон куыд ӕнцон ссарӕн у, афтӕ ӕнцонӕй уый уайтагъд фӕндаг  ссардта зӕронд лӕг Роусы трактирмӕ дӕр. Трактиры хицӕуттӕн сеппӕты хуызӕн, Роус иучысыл гуыры1 Пан — помещик, ӕлдар; ам у ӕрмӕст уӕздан ныхасы бӕрӕггӕнӕн, уырыссагау-иу революцийы агъоммӕ «господин» куыд дзырдтой, афтӕ. мыхъгомау у, уый у йзе профессийы бӕрӕггӕнӕн миниуӕг, фӕлӕ ӕнӕуый та — хӕларзӕрдӕ, кӕцыдӕриддӕр хытъынджын лӕг куыд вӕййы, афтӕ. Уый пан Громекӕн къружкӕйы бӕгӕны рауадзы, пан Громек йӕ пака рихитӕ бӕгӕныйы фынчы аныгьуылын кӕны, стӕйуӕд райдайы, бӕстыл цы хабӕрттӕӕрцыд, уыдон фӕдыл ныхас кӕнын. — О, ӕмӕ дын уый дзырдтон... Махмӕ уыцы сусӕг тохы хабарӕй ницы уыдис. Ома, мах, нӕ фӕндыди, ӕнхъӕлыс? Мах кӕддӕриддӕр цӕттӕ уыдыстӕм фашисттӕн исты маст ракӕнынмӕ. Фӕлӕ нын-иу фадат нӕ уыд. Ӕцӕг нӕм ӕнӕуый алыхуызон хабӕрттӕ фӕстаджырдӕм арӕх цыди, уымӕй раст зӕгъын хъӕуы. Ӕмӕ уӕлдайдӕр та уыцы зӕдтимӕ! Цы хабар радзурынмӕ хъавын, уый ӕрцыд мин фараст сӕдӕ цыппор цыппӕрӕм азы, цӕвиттон, цыппурсы хӕдразмӕ. Мӕйы йӕ цӕлхыдзагмӕ бирӕ нал хъуыд, скодтаиу ӕнцад, ирд ӕхсӕвтӕ. «Уаих ӕрбауай, Громек Винценц, — загътон ӕз мӕхицӕн, — марадз ма ӕмӕ Сау цъымараты ’рдӕм дӕхи байс, афонмӕ та браконьертгб1 уым иу тӕрхъус исты амарынвӕнд скодтой, кеф кӕныны тыххӕй». Афтӕ ’нхъӕлыс, уыцы фыдызгъӕлы хай сын мӕ цӕст нӕ уарзы? Уарзы, фӕлӕ уӕддӕр ӕз хъуамӕ зоной, ме ’вджид цы хъӕд у, уым цытӕ цӕуы ӕмӕ дзы чи цавӕр сырд амардта, уый. Гъемӕ, дын, ӕмбисӕхсӕвмӕ ’ввахс фӕцӕуын «Хӕтӕнхуаджы» цур цагъдыл (фарон дзы ӕцӕг хӕтӕнхуаг ныссалди). Мит къӕхты бын хъысхыс кӕны, бӕстӕ—сабыр, раст мӕнӕ аргъуаны куыд вӕййы, афтӕ. Лулӕ сдымыны мондагӕй мӕлын. Тамако дзы ныннадтон, спичкӕ ахыртт кодтон, фӕздӕг раулӕфыдтӕн, ачъыртт кодтон ӕмӕ, хъӕдбыны иувӕрсты къуылдымы цъуппмӕ мӕхи сисон, куыд загьтон, афтӕ, дын, мӕ цыдӕр иннӕрдӕм фӕкӕсын кодта. О, хӕдӕгай, иу хъуыддаг ма уын нӕ загътон: уыцы ран хъӕд куы цагътам, уӕд ма дзы мыккаг кӕнынӕн ныууагътам цалдӕр нӕзыйы, рӕсугъд, бӕрзонд бӕлӕстӕ. Гъемӕ кӕсын, ӕмӕ, .дын, уыцы нӕзытӕй иуӕн йӕ тӕккӕ цъуппыл зыны 1 Браконьер — кӕм ӕмӕ цы сырдыл не 'мбӕлы, ахӕмыл щуангӕнӕг. уӕйыджы митын худы хуызӕн стыр цыдӕр, цавӕрдӕр ӕнахуыр диссаджы худ. Стӕй ноджы змӕлы, цыма удӕгас у, уыйау. «Винценц, — загътон уӕд ӕз мӕхицӕн,— уый мит нӕ уыдзӕн, иннӕ нӕзытыл иу миты гӕбына дӕр куы нӕ ис». Базгъордтон, дын, уырдӕм, кӕсын ӕмӕ... нӕ дӕ бауырндзӕн: нӕзы бӕласӕн йӕ тӕккӕ цъуппыл дзедзыкка кӕны удӕгас адӕймаг, раст мӕнӕ ногбонты елкӕйыл зӕронд лӕджы кукла куыд вӕййы, афтӕ. — Хӕйрӕджы амӕттаг бауай, — хъӕр ӕм кӕнын ӕз, — чи дӕ, цавӕр дӕ уый? — Ӕз уӕларвон зӕд дӕн. Куыд ницы ’мбарыс, ӕдылы! — дзуапп дӕтты уый, . йӕхӕдӕг цавӕрдӕр синӕгтимӕ архайы ӕмӕ, йӕ сӕрмӕ цы урс худ ис, уый йӕхимӕ хӕстӕгӕй-хӕстӕгдӕр ласы. Ӕз, кӕй зӕгъын ӕй хъӕуы, уайтагъд бамбӕрстон хъуыддаг. — Ӕгӕр раджы фӕзындтӕ, ме 'фсымӕ^ы хай, — загътон ын ӕз, — цыппурсмӕ нырма ӕнӕхъӕн къуыри куы ис! — Уый бӕргӕ афтӕ у, — дзуапп мын радта лӕг.— Фӕлӕ дӕм куыд кӕсы, мӕн рагацау лӕвӕрттӕ бацӕттӕ кӕнын хъӕуы, ӕви нӕ? — Уӕдӕ уӕд ӕрхиз дӕлӕмӕ, ӕмӕ ӕз фенон, кӕддӕра цавӕр сты дӕ лӕвӕрттӕ! — Бӕргӕ, фӕлӕ мын ӕрхизӕн нӕй. Цымӕ уый кӕй фӕнд уыдис, цагъд хъӕды астӕу ацы ӕлгьыстаг дӕргъӕй-дӕргъмӕ хъилтӕ ныууадзын? Ныхас даргъ ацӕуы, фӕлӕ ма мах иу-дыууӕ минуты бӕрц афтӕ кӕрӕдзи алхысчъытӕ кодтам, стӕй уӕд, уӕле чи уыд, уый, ӕвӕццӕгӕн, уыдӕттӕй схъыг ӕмӕ дын мын афтӕ: — Хорз лӕг, ды чехаг адӕймаг дӕ? — Ау, уӕдӕ ӕндӕр цавӕр хъуамӕ уон? — Ома, зӕгъын, ӕцӕг чехаг, растзӕрдӕ адӕймаг? Уыцы 'рдыгӕй мӕм фау ӕрхӕссӕн нӕй, зӕгъгӕ, йын куы загътон, уӕд мӕм лӕг ӕваст ӕрдзырдта: — Уӕдӕ хъусгӕ кӕн, хъӕдгӕс. Ӕз парашютист дӕн, мӕ ном — Лойзӕ, уымӕй фылдӕр зонын дӕ ницӕмӕн хъӕуы. Ӕз мӕнӕ ацы бӕласыл ныссуйтӕ дӕн, ныр ӕнӕхъӕн сахат ауыгьдӕй лӕууын ӕмӕ ничердӕм фезмӕлын фӕразын. Ныртӕккӕ ӕз ацы синӕгтӕ фӕлыг кӕндзынӕн, ӕмӕ зӕххыл мӕ тьӕпп фӕцӕудзӕн. Цонгӕлвӕстытӕ, уӕрагсӕстытӕ куы фӕуон, — ӕнӕ афтӕ рауайгӕ та, ӕвӕццӕгӕн, хос нӕй, — уӕд дӕу бахъавудзӕн мӕн де ’ккой скӕнын ӕмӕ мӕ уӕхимӕ ахӕссын. Дӕ бон у мӕн жандармты къухмӕ раттын дӕр, фӕлӕ йӕ зон, а-дыууӕ боны ардӕм ӕрбацӕудзысты ме ’мбӕлттӕ, ӕмӕ уӕд дӕ хъуыддаг хорз нӕ рауайдзӕн. Уыцы ӕдыльг ныхӕстӕ мын тынг хъыг уыдысты. Ӕнӕхъуаджы дзӕнгӕда нӕ уарзын! Ау, ӕз ахӕм ӕлгьыстаг, ахӕм цъаммар адӕймаг дӕн, ӕви' мӕ цы хоны? Афтӕ мӕм кӕй бауӕндыд, уый тыххӕй ма йын бӕргӕ ӕмбӕлди иу-дыууӕ сахаты дзедзыкка кӕнгӕ ныууадзын, фӕлӕ бӕстӕ уазалӕй тьӕнджытӕ хаудта, хъазыны рӕстӕг нӕ уыд. Ӕмӕ йын уӕд ӕз загътон: — Хъусыс, лӕппу, мацы алыг кӕн, бафӕраз-ма иу чысыл. Ӕз нӕхицӕй ныртӕккӕ асин сдавон, кӕд ӕппын мӕ къухы бафтид дӕу ӕнӕ стӕгсӕстытӕй райсын. Фынддӕс метры дӕргъӕн асин ӕз суанг хохы цъуппмӕ куыд хӕрхӕр кодтон митыл, цы тухӕнтӕ бавзӕрстон, уый йӕхӕдӕг диссаг уыд! Раздӕр ӕз асин хастон мӕ дӕларм, бӕндӕнылкафӕгау хъеллау гӕнгӕ, стӕй уӕд мӕ сӕр атъыстон йӕ дыууӕ къахӕвӕрӕны ’хсӕн, ӕппынфӕстаг, мӕ хӕлафы рон сыхӕлдтон ӕмӕ йӕ уымӕй ластон, дзоныгъы хуызӕн. Миты мӕхи сӕвдылдтон; мӕ къӕхтӕ фӕбыр-фӕбыр кодтой, куы-иу ӕз ӕрхаудтон асиныл, куы та асин — мӕныл; дыууӕ къуырийы фӕстӕ дӕр ма мӕ буар иууылдӕр цъӕхтӕ уыд. Цалынмӕ ӕз нӕзы бӕласмӕ хӕццӕ кодтон, уӕдмӕ лӕппу афтӕ баргьӕвст, ӕмӕ йе ’взаг йӕ комы нал тасыд. Бӕласмӕ схызтӕн, лӕппуйы дӕлӕмӕ рарвыстон, фыдбылызы парашюты синӕгтӕ дӕр ӕппынфӕстаг райхӕлдтон ӕмӕ йӕ райстон къалиутӕй. Мӕ фӕздӕг мӕ сӕрмӕ сбадт, цыма иу ӕртӕ кубометры суг ныллыгтӕ кодтон, уыйау. Стӕй уӕд мах асинӕн йӕ фӕйнӕ кӕроныл фӕхӕцыдыстӕм — ӕмӕ уайтагъд, хъӕды астӕу мын цы чысыл къуым ис, уым балӕууыдыстӕм. Мӕ ус хуыссӕны рафт-бафт кодта, мӕнӕй уый «кӕм фесӕфт», зӕгъгӕ, дисӕй мӕлгӕ... — Кӕй та ӕрбакодтай, дӕ хорзӕхӕй, — бафарста мӕ уый, раст цыма дзымари схуыпп кодта, уыйау йӕ былтӕ ныззылынтӕ кӕнгӕйӕ. Цавӕр дзуапп ын радтаин? — Мӕнӕ зӕд ӕрбакодтон мемӕ, — загътон ӕз, ӕмӕ уӕд ус йӕ цӕстытӕ ныдздзагъыр кодта, хӕрзаг загьта, лӕг сӕрра... Фӕлӕ уый фӕстӕ уӕддӕр дзурын байдыдта, йӕ дзауматӕ.скодта, ацыд ӕмӕ цай ацӕттӕ кодта ромимӕ. Нӕ «зӕд» стӕфсыди ӕмӕ нын фӕсӕмбисӕхсӕв ӕртӕ сахаты онг хабӕрттӕ кодта. Биноныг нын фӕдзырдта, уырыс уыцы нацистты куыд сурынц, зӕххыл сӕ куыд цӕгъдынц ӕмӕ сӕ уӕларвӕй дӕр куыд дӕрӕн кӕнынц; уалдзӕджы та ардӕм, махмӕ, кӕй ӕрбацӕудзысты; фашисттӕн сӕ хъуыддагӕй ӕппындӕр кӕй ницыуал рауайдзӕн, ӕмӕ махмӕ республикӕ кӕй уыдзӕн; уыцы хъуыддагӕй нын уырыс фидар ныфс кӕй бавӕрдтой ӕмӕ уыдон сӕ дзырд сӕххӕст кӕнын кӕй базондзысты, дуне иннӕрдӕм куы афӕлдӕха, уӕддӕр. Ме 'фсинӕн уыцы хабӕрттӕм йӕ зӕрдӕ куыд нӕ суынгӕг уыдаид,—фырцинӕй йӕ цӕссыг калди. Мӕнӕн мӕхицӕн дӕр мӕ зӕрдӕ суынгӕг. Ӕмӕ куыннӕ: ахӕм сыгъдӕг ӕмӕ раст ныхас адӕймаг рагӕй нал фехъуыста! Ӕз загътон мӕ уазӕгӕн: — Ме ’фсымӕры хай, парашютист, ды ӕцӕгӕй дӕр зӕд куы дӕ. Дӕ хабӕрттӕ ӕз тӕккӕ райсом хъуамӕ нӕ лесничийӕн радзурон. Уый цинӕй амӕлдзӕн. Фӕлӕ мын уазӕг дзуапп радта, лесничи уал куы ницы базона, уӕд хуыздӕр уыдзӕн, зӕгъгӕ. — Фӕлтау,—загъта уый,—ды аивӕй дӕ алыфдрс афӕрстытӕ кӕ, кӕд ма мийаг ӕндӕр искӕй хӕдзӕртты дӕр зӕдтӕ ис. Ацы ранмӕ дӕс адӕймаджы ӕргӕпп кодта: ӕртӕ—нӕхионтӕ, авд та—уырыссӕгтӕ, ӕмӕ ныр хъуамӕ сеппӕт дӕр иумӕ рамбырд уой, уымӕн ӕмӕ сын бирӕ куыст и. Нӕ зылды Рышанекӕй арӕхстджындӕр браконьер н®й—Дысон та уый хъуамӕ сырды размӕ бадтаид ӕмӕ ӕнӕ исты зонгӕ нӕ уыдзӕн! Сӕумӕцъӕхӕй ӕз уыцы цъаммармӕ фӕраст дӕн. Уыдаид фарӕстӕм сахат ӕмбисыл, афтӕ ӕз йӕ хӕдзары смидӕг дӕн. Уыцы ӕдзӕсгомӕн йӕ ус кӕрты цавӕрдӕр цӕхджынтӕ фӕздӕгмӕ дардта ӕмӕ, мӕн куы ауыдта, уӕд йӕ цӕстытӕ тъӕбӕртт-тъӕбӕртт райдыдтой. Рышанек ма йӕхӕдӕг йӕ фӕлмӕн хуыссӕны дӕргъӕй лӕууыд. Ӕз ын загътон: — Рышанек, фыдбоны лӕппу, басӕтт ыл! Дысон хъӕды уыдтӕ? х Уый дын йӕхи не ’мбарзег куы скӕнид: — О, Марьянкӕимӕ уӕртӕ уым, къутӕрты! — Ракӕ-бакӕ ныууадз, мӕхӕдӕг дӕ куы федтон!—схъӕртӕ йыл кодтон ӕз ӕмӕ йаём фырмӕстӕй мустучъи бадардтон. Уӕдӕ цы ракӕ-бакӕ кӕнон ӕз ахӕм хуырымтимӕ, ӕндӕр мӕ мӕт нӕй! — Мур дӕр ницы федтай, Громек! Уый дӕ рӕзты уӕларвон зӕдтӕ атахтысты хъӕды! Куыддӕр уыцы ныхӕстӕ йӕ дзыхӕй схаудтой, афтӕ ма мын ӕй цы бамбарын хъуыд, нӕхионыл кӕй сӕмбӕлдтӕн, уый. Сырды тыххӕй куы зӕгъӕм, уӕд Рышанекӕй налатдӕр адӕймаг бирӕ нӕ уыдзӕн, фӕлӕ ӕнӕуый хорз лӕппу у, баууӕндӕн ыл ис. Ӕмӕ йын ӕз загътон: — Уӕларвон зӕдтӕ ӕз дӕр федтон, Рышанек, ӕмӕ дӕм ардӕм гъе уыдон тыххӕй ӕрбацыдтӕн! Рышанек йӕ хуыссӕны рабадт, адӕргӕй йӕ был ӕрзӕбул и, фӕлӕ лӕг уайтагьд йӕхиуыл фӕхӕцыд, зӕхмӕ ачъыртт кодта ӕмӕ мӕм йӕхи фӕбирӕгь кодта: — Цы дзӕнгӕда цӕгъдыс, хъӕдгӕс, ныууадз дӕ хынджылӕджы митӕ! — Цӕй хынджылӕгтӕ-йеттӕ кӕныс!—дзуапп радтон ӕз. — Мӕнмӕ дӕр уыцы уӕларвон зӕдтӕй иу ӕмбӕхстӕй куы бады мӕ тӕккӕ хӕдзары! Рышанекмӕ .уӕ исчи куы бакастаид! Хуыссӕнӕй фесхъиудта ӕмӕ уыцы иу сӕррӕттӕн йӕ дыууӕ къахы дӕр хӕлафы фадгуыты атъыста, драгуйнаг салдат фӕдисы хъӕрмӕ куыд фӕкӕны, афтӕ, йӕхӕдӕг мын мӕ къурткӕйыл ныззӕгӕл, чысыл ма бахъӕуа, йӕ н)ӕппӕртӕ йын атона: — Байхъус-ма, Громек, мӕнмӕ фондзӕй куы сты!.. Уӕлӕ цары хуыссынц хосыл! Ныхас даргъ ацӕуы, фӕлӕ ӕз ӕмӕ Рышанек изӕрмӕ иннӕты сеппӕты дӕр ссардтам хъӕды тарфы. Дӕс уагларвон зӕды—автоматтимӕ, гранатӕтимӕ, динамитимӕ ӕмӕ ма, зӕдтӕн цыдӕриддӕр ӕмбӕлы, ӕппӕт уыдӕттимӕ. Фондзӕй махмӕ цардысты, фондзӕй та— Рышанектӕм, ӕмбӕхстӕй... Хорз адӕм, уырны уӕ, ныр ӕз мӕхӕдӕг уыцы ӕлгьыстаг Рышанекӕн амонын байдыдтон, тӕрхъустӕ ахсынӕн къӕппӕджытӕ ӕвӕрын хуыздӕр кӕм у, уыцы бынӕттӕ! Амалтӕ кӕнын хъуыдис нӕ зӕдты истӕмӕй ӕфсадынӕн! Уыцы фӕсивӕд дымгӕйӕ уӕлдай нӕ уыдысты; алырдӕм сыффыттытӕ кодтой ӕмӕ-иу хӕдзармӕ ӕрцыдысты ӕнафон, сбоны размӕ, кӕрккуасӕнты. Лойзӕ, зӕгъгӕ, чи хуындис, нӕзы бӕласы цъуппмӕ чи ӕргӕпп кодта, уый мӕм цыппурсы хӕдразмӕ бон райсомӕй иуфарсмӕ асидти ӕмӕ мын загъта: — Уӕдӕ афтӕ, мӕ фыды хай, абон изӕрӕй мах > цӕуӕм бӕрӕгбоны лӕвӕрттӕ уарынмӕ, фӕлӕ ды хъыпп-сыпп дӕр макӕмӕн скӕ! Мӕнӕн фырцинӕй мӕ къӕхтӕ ныддыздыз кодтой. Афарстон ӕй: — Ӕмӕ цытӕ сты, цытӕ, Лойзик? Елкӕтӕ? — О, елкӕтӕ. Стӕй ма ноджы фейерверктӕ, рӕсугъддӕры тыххӕй! Фӕндзӕм сахат ӕмбисыл, куыддӕр ӕрталынг, афтӕ уыдон цыдӕр ӕрбаисты. Хӕдзарӕй ӕппӕты фӕстӕ ацыд Лойзӕ. Уый мӕм фӕстӕмӕ тыргъмӕ фездӕхт ӕмӕ мын мӕ хъусы бадзырдта, кӕд, дам, дӕ ' уыцы циндзинадмӕ бакӕсын фӕнды, уӕд ӕмбисӕхсӕвӕй чысыл раздӕр «Хӕйрӕджы цыргъмӕ» схиз, ӕмӕ дӕм алцыппӕт дӕр дӕ армы тъӕпӕны хуызӕн зындзӕн. Дардыл ӕй цы дзурон, фӕлӕ мын уыцы изӕр ме 'хсӕвӕр ад нал кодта. Тӕрхъусы ӕвдасарм куы ӕхсыдтон, уӕд мӕ къухтӕн сӕ зырзыр цыди, ӕмӕ сахатмӕ бакӕс-бакӕс кодтон. Ме 'фсинӕн йӕ хъуырхъуыр цыд, ай цавӕр лӕг дӕ, афӕдз дӕ иу хатт хуызӕнӕн ныхас куы нӕ схаудзӕн, зӕгъгӕ, фӕлӕ ӕз бадтӕн, сындзытыл бадӕгау. Иуӕндӕсӕм сакат ӕмбис куы уыд, уӕд дыууӕхстонмӕ февнӕлдтон ӕмӕ сдзырдтон: «Не ’фсин, кӕд бӕрӕгбон у, уӕддӕр службӕйӕн рох кӕнӕн нӕй»,—ӕмӕ уый йӕ дзых дӕр на?ма схӕлиу кодта, афтӕ ӕз фетте дӕн. Уыдис диссаджы рӕсугъд ӕхсӕв! Мӕй—йӕ цӕлхыдзаг,. арв— сыгъдӕг, хъыст зӕхх ӕрӕлвӕста, мит къӕхты бын хъӕлдзӕг хъыррыст кӕны. Бӕстӕ афтӕ сабыр уыд, ӕмӕ дзы хъустӕ рыстысты. Сбырыдтӕн хохы цыргъ цъуппмӕ—уым, зӕронд тӕрсыты раз, дурты фале, ис назбын. Сбадтӕн хус пыхсыты цӕндыл, мӕ лулӕ сыгъдӕг кӕнын, ӕмӕ ӕваст мӕ сӕры ахӕм хъуыды февзӕрд: цымӕ уӕддӕр нӕ фӕсивӕд кӕдӕм араст уыдаид? Уыцы хъуыдь! мӕ сӕры магъзы дзӕбӕх нӕма ӕрбӕстон, афтӕ, дын, мӕ хъустыл ауад: хъыр-рыст, хъыррыст—тӕрсбӕлӕсты цурӕй миты хъысхъыс дӕуы... ӕмӕ, дын, уалынмӕ—уӕ, хуыцауы ард дыл фӕцӕуа!—мӕнӕй ӕртӕ санчъехы ӕттӕдӕр лӕууы уыцы фыдӕбоны Рышанек—браконьер нӕ, фӕлӕ хӕлиудзых! Цырыхъыты бӕсты ууыл хъуамӕ гӕдыйы къӕхтӕ уыдаид, зины хуызӕн-иу сусӕгӕй куыд хъуыза, афтӕ. Ӕз ӕрбамӕсты дӕн: — Хъусыс, тагЪд дӕхи айс хъӕдӕй дын зӕгъын, науӕд дӕ мӕхӕдӕг фӕсурдзынӕн! Фӕлӕ уый ӕрмӕст бахудти: — Дӕ хорзӕхӕй, чысыл сабырдӕр у, Громек! Алчи дӕр йӕхи хъуыддаг кӕны... йӕхӕдӕг, дын, мӕ фарсмӕ куы ’рбадид гъе уыцы пыхсы цӕндыл. Ныр, фыдбылызау, лесничи ардӕм ӕрбафтыд, зӕгъгӕ, уӕд йӕ зӕрдӕ куыд нӕ бахъарм уыдзӕн! Браконьер ӕмӕ хъӕдгӕс ӕхсӕвыгон фӕрсӕй-фӕрстӕм бабадтысты сырды размӕ! Фӕлӕ ма цы гӕнӕн уыд: йемӕ загъд кӕныи мӕ зӕрдӕ нӕ куымдта, уыцы гуымиры’ та - мын дзуапп дӕр нӕ лӕвӕрдта, фӕзырдӕм ӕдзынӕг ныккасти, цыма талынг ӕхсӕв йӕ цӕстытӕй фӕхуынкъ кӕнынмӕ хъавыд, уыйау. Ӕз дӕр, кӕй зӕгъын ӕй хъӕуы, афтӕ. Мах дзӕбӕх куы сбадтыстӕм ӕмӕ куы ныхъус стӕм, уӕд, нӕ дӕ бауырндзӕн, мӕ зӕрдӕ куыд цавта, уый мӕхи хъустӕй хъуыстон: гуыпп, гуыпп, гуыпп, гуыпп... Афтӕ тынг цавта, афтӕ, ӕмӕ, ӕвӕццӕгӕн, Рышанекмӕ дӕр хъуысти. Гъемӕ, дын, афтӕ бадӕм мах; бадӕм сахат, ноджыдӕр сахата ’рдӕг; дӕлбыл Гарасицты, Тманевы, Урс Къуыбырыл сахат ӕмбис2 Чсхословаюг ралзырдтл ӕхсӕвы цагъд раджы ныккодта; хъызт тынгӕй-тынгдӕр кӕны, бӕлӕстӕ къӕрццытӕ байдыдтой, фӕлӕ уымӕй дарддӕр—никуы ӕмӕ ницы. Ӕз ихы къӕргт фестадтӕн... Ӕмӕ уӕд цола Рышанек та куыд тынг баргъӕвстаид йӕ ихсыд къурткӕйы! Фӕлӕ лӕппу йа? цӕст дӕр нӕ фӕныкъуылдта, йӕ дзыхӕй иу дзырд дӕр не схауд, ӕрмазст йӕхи ӕрбатымбыл кодта, уызын рувасы раз куыд фӕкӕны, афтӕ, ӕмӕ йӕ хуыст лулӕ цъырдта. Ӕваст мӕ зӕрдӕйы мӕт бацыд: ныр нӕ лӕппутыл исты куы 'рцӕуа, уӕд та? Уым, бынӕй, хъӕутӕ гестаповонтӕй се дзаг, фӕндӕгтыл патрультӕ дыууӕрдӕм кӕнынц, Браковицты та немыцаг жандармтӕй къух бакӕнӕн дӕр нӕй... Ӕз ма мӕхӕдӕг мӕхиимӕ загъд дӕр систон, лӕппуты иунӕгӕй цӕмӕн йуагътон, семӕ цӕуылнӕ ацыдтӕн, зӕгъгӕ. Мӕнӕн, уӕддӕр та, алы къахвӕндаг, алы къутӕр, алы къуым дӕр зындгонд у, ӕмӕ уыцы лӕвӕрттӕ уаргӕйӕ истӕмӕйты феххуыс уыдаин. Сахатмӕ ӕркастӕн — дыккӕгӕм сЬхат ӕмбис. Ӕвӕццӕгӕн, уазалӕй уыдаид, мӕнӕн мӕ гӕрттгӕртт цыди, раст мӕ цыма ихын ток уагъдӕуыд, уый-, ау. Бакастӕн Рышанекмӕ, фӕлӕ уый хъуыды дӕр ницы кӕны. йӕ дзыхӕй иу ныхас уӕддӕр куы схауид, нӕхн аирхӕфснккам. Ӕз ӕм дзурыж «Дурӕй конд дӕ, ӕви цавӕр дӕ?» Фӕлӕ, дын, уалынджы Рышанек фестъӕлфыд, мӕ. къухмӕ мын фӕлӕбурдта... Уырны дӕ, йӕ цӕстытӕ раст хъӕрццыгъайы цӕстытӕй уӕлдай нӕ уыдысты!.. Да-а-лӕ бынӕй кӕмдӕр, лӕгъзы, афтӕ мӕнӕ хуссар хурныгуылӕнырдыгӕй, сирвӕзт хӕрз чысыл рухс кӕнӕ зынджы стъӕлфӕны хуызӕн цыдӕр, капеччы аргъ цырагъы рухсӕй стырдӕр нӕ уыдаид. Ӕрмӕст ма цӕсты фӕныкъуылды бӕрц рӕстӕг—ӕмӕ, дын, арв иууылдӕр ӕваст куы фегом уаид! Айас фӕцардтӕн, фӕлӕ ахӕм диссаг никуы федтон: зӕххӕй уӕлӕмӕ фӕцыди арты стыр цӕджындз, раст цыма дӕлзӕххы дуӕрттӕ фегом сты; хӕрдмӕ фӕтахти, ракетӕйы ^уызӕн алырдӕм базгъӕлӕнтӕ, ӕмӕ уайтагъд арв пиллон артӕй судзын байдыдта. Мӕ фыды фыд-иу арӕх дзырдта, раджы заманты, дам-иу цӕхӕр цӕджындзтӕ арвыл ныллӕууыдысты, ӕмӕ, дам-иу уый хӕст райдайыны нысан уыд. Фӕлӕ, дын, ард хӕрын, ӕз цы цӕджындз федтон, уымӕн дзы ӕмбал нӕ уыдаид! Мӕ фыды фыд хъуамӕ мысты хуынкъ туманӕй агуырдтаид!.. Ноджыдӕр ма дыууӕ хатты стахти арт, ӕмӕ арвы ӕмбис, сӕуӕхсиды рӕстӕджы куыд вӕййы, афтӕ сырх адардта кӕрӕй-кӕронмӕ, ӕмӕ уыцы сырх уӕлдӕрӕй-уӕлдӕр цыдис цадӕггай. Мӕнӕн мӕ зӕрдӕ ныссӕххӕтт кодта, цавддурау фӕдӕн, ӕрмӕст ма Рышанекы дысыл ныззӕгӕл дӕн. Ры^ианек фӕтӕррӕт ласта—арты ст(ъӕлфӕнтӕ зындысты йӕ цӕстыты,— ӕмӕ, тарст саджы хуызӕн, йӕ риуы дзаг уӕлдӕф баулӕфыд... Уалынмӕ кӕцӕйдӕр быннозӕй фехъуысти ӕмыр гуывгуыв, ӕмӕ зӕхх барызти. Уыцы минут ӕз цы ми кодтон, уый мӕ зӕрдыл нал лӕууы, фӕлӕ Рышанек ме 'фцӕджы ныттыхст ӕмӕ мын батӕ систа. Ӕз, бауырнӕд уӕ, фӕтарстӕн, афтӕмӕй мӕ, зӕгъын, куы ныххурх кӕндзӕн. Мах, зӕронд ӕрратӕ, уым кӕрӕдзийӕн батӕ кӕнынмӕ фестӕм, Еник ӕмӕ Марженкӕ «Уӕйгонд чындзы» * кӕрӕдзийӕн куыд батӕ кӕнынц, афтӕ, ■ ӕмӕ ӕрдузы кафын систам, дыууӕ арсы хуызӕн. — Лӕвӕрттӕ! Хъӕдгӕс! Лӕвӕрттӕ!—богътӕ райдыдта Рышанек, раст цыма ӕрра фӕцис, уыйау. Ӕз дӕр хъӕртӕ кодтон: — Фейерверктӕ! Ныббыгьуы сӕ кодтой уыцы сыгъзӕрин фӕсивӕд! Мах афтӕ тӕлфыдыстӕм, цалынмӕ бынтон нӕ лӕфлӕф не ссыд, уӕдмӕ, ӕмӕ нӕ алыварс мит ныннадтам, хъомтӕ сӕ бӕлӕгъы алыварс куыд ныннӕмынц, афтӕ. Ӕмӕ нӕ дыууӕйӕн дӕр нӕ цӕстытӕ ӕрттывтой, гӕдыйы цӕстытау, ӕрмӕст уый цӕссыджытӕй афтӕ уыд. Ӕз гӕды ныхас нӕ зӕгъдзынӕн, мах фырцинӕй куыдтам, уӕдӕ ӕгайтма махонтӕ дӕр ацы гитлерон фыдгӕнджыты раз сӕхи даглӕмӕ не ’руагътой, ӕгайтма нын сыгъзӕрин уырыссаг лӕппутӕ ахӕм фӕзминаг уроктӕ дӕттынц, ӕгайтма... Иу цыбыр дзырдӕй, лӕппутӕ боны цъӕхтыл сӕрӕгас ӕмӕ ӕнӕхъыгдардӕй куы 'рыздӕхтысты,—ӕрмӕст Володяйӕн, сӕ комиссарӕн, бомбӕйы схъисӕй йӕ уӕхск чысыл фӕцъӕррӕмыхст,—уӕд ма* фырцинӕй нӕ хъуыртӕ бауымӕл кодтам. Уый ахӕм аллилуйя уыдис, ахӕм, ӕмӕ мӕ никуы ферох уыдзӕн... Ӕмӕ пан Громек, цыма'ӕвиппайды йӕ хъуыр тынг ныххус, уыйау, къружкӕйы цы уыд, уый уыцы иу ӕлвӕсӕн анызта, бӕгӕны йӕ рихитыл сырсыр кодта, афтӕмӕй. — Стӕй уӕд дарддӕр та? Пан Громек фӕрсӕгмӕ ӕрмӕст йӕ цӕстытӕ азылдта: — Ӕмӕ дарддӕр дӕр цы хъуамӕ уыдаид? Уыцы зӕдтӕ суанг майы онг фӕбадтысты мах хъӕдбыны; фашисттӕн уыдон> ахӕм митӕ бакодтой, ахӕм, ӕмӕ сын сӕ цард сӕнад. Стӕй йӕ бур рихитӕ адаудта, йӕ хуыст лулӕ ӕнгуылдзӕй аскӕрстытӕ кодта ӕмӕ арӕхстгай сдзырдта: — Афтӕ, гъе, махмӕ сусӕг тох нӕ цыди, нӕ зылды фадӕттӕ уый нӕ амонынц. Фӕлӕ мӕнӕ хицӕн хабӕрттӕ-йеттӕ — уыйас дӕр дӕ хъӕуӕд! Иржи Марек ФЕВРАЛЬ У ӕдӕ мын топп нӕ раттдзынӕ, нӕ? и — Нӕ раттдзынӕн. — Шахтӕ хъахъӕнынмӕ дӕр мӕ нӕ арвитдзынӕ? — Нӕ арвитдзынӕн. — Уӕдӕ ды чи дӕ, уый зоныс... стӕй уеппӕт дӕр? Зӕронд Ржигӕ йӕхи фӕтар кодта ӕмӕ йӕ къах .размӕ авӕрдта. Иоганек бафӕрӕзта зӕронд лӕджы мӕсты цӕстӕнгасӕн. Уый та, уӕлдай мацы зӕгъыны тыххӕй, йӕхиуыл ныххӕцыди ӕмӕ йӕ мӕллӕг хурхыл зырзыр кодта йӕ хъихъыр. Иоганек ын йӕ къух ӕрӕвӕрдта йе уӕхскыл, фӕлӕ йӕ зӕронд лӕг иуфарс аппӕрста. — Уеппӕт дӕр сӕтойтӕ стут! Бамбӕрстай? Къулбадджытӕ! Иоганек худӕгау бакодта. — Ды та, зӕронд коммунист, ӕгъдау цы у ӕмӕ ацы бонты куыд ӕхсызгон хъӕуы, уый хъуамӕ зонай. Раст нӕу?—загъта уый. Иоганечы сабыр ныхасы фидардзинад цас уыди, зӕронд лӕджы хъӕрты дӕр уымӕй къаддӕр нӕ уыдаид. Зӕронд лӕг ӕвиппайды фӕсабыр ӕмӕ йӕ цӕстытӕ тьӕбӕртт-тъӕбӕртт систой. Ӕлгьыст фӕуа, рагӕй нал фехъуыста ахӕм ӕнцад ӕмӕ хъуыддаджы дзуапп. Ржигаё, йӕхӕдӕг дӕр ӕй не рхъуыды кодта, афтӕмӕй, ӕфсӕддоны хуызӕн раст ӕмӕ сабыр алӕууыди. Ахӕм ныхасы ахӕт йӕ цӕргӕ-цӕрӕнбонты фыццаг хатт нӕ хъусы мийаг; уый уыди, ӕфсӕддонты размӕ бырсынмӕ чи кӕны, уыцы командиры ныхас. — Бӕгуыдӕр зонын,—ӕвӕндонӕй бахъуыр-хъуыр кодта зӕронд.—Ӕмӕ ӕз, зӕронд ӕвзалыкъахӕг, ацы шахтӕйы дыууиссӕдз азы куы фӕкуыстон. Цыма мӕ зӕрдӕйыл ныхӕст у, афтӕ мӕм куы кӕсы. Ӕмӕ йӕ хъахъӕнын та уӕвгӕ хъӕуы, дӕхӕдӕг ӕй куы зоныс. Мӕн йеттӕмӕ уыцы хъуыддаг чи хъуамӕ райса йӕхимӕ, и?—бафарста уый, ӕмӕ къух стылдта, цымаӕнӕхъӕн бӕстӕмӕ дӕр амыдта, суанг Прагӕйы онг, уыйау.—Адӕттӕ иууылдӕр чи хъуамӕ хъахъӕна, зӕгъ-ма мын, дӕ хорзӕхӕй? Иоганек зӕронд лӕджы дӕлармыл ӕрхӕцыди ӕмӕ йемӕ цалдӕр къахдзӕфы акодта. — Байхъус-ма мӕм, Ржигӕ. Афтӕ 'нхъӕлыс, ӕмӕ дӕ цонгыл хӕцъил бабӕттын ӕмӕ шахтӕ хъахъӕнынӕй ахсджиагдӕр хъуыддаг нын нӕй? Уый та, ӕмбал, афтӕ нӕу. Тынгдӕр кӕм хъӕуыс, ахӕм рӕттӕ дзы ис... Гъеныр, дзырдӕн зӕгъӕм, дӕхи райгуырӕн хъӕу Ликовӕй. Цытӕ дзы кӕнынц, уый зоныс? Кӕннод куыд кусы Национ фронт? Фыддӕр ма цы вӕййы! Уым сымахӕн, коммунисттӕн, ӕнцон нӕу. — Мах дӕр ӕгуыдзӕг куы не стӕм мийаг!— бахъуыр-хъуыр кодта зӕронд ӕвзалыкъахӕг. — Афтӕ кӕд у, уӕд хорз. Фӕлӕ адӕмы рӕвдз кӕнын хъӕуы, алы хъуыддагмӕ дӕр. сӕ цырын кӕнын хъӕуы. Ам, шахтӕйы, ӕрыгӕттӕ сӕхӕдӕг сарӕхсдзысты: фӕсивӕд дзы бирӕ ис. Сымахӕн та уӕ хъуыддӕгтӕ хъӕуы ӕвзӕр сты. Уым хъуамӕ дӕуӕй ныфсджын уӕм. Цӕугӕ-ма, уӕдӕ, Ликовмӕ, адӕмы барӕвдзытӕ кӕн, нӕ тох цӕуыл у, уый сын бамбарын кӕн, ахъаззаг бонтӕ тагъд кӕй ралӕудзысты, уый сын бацамон. Уыдӕттӕ бацамон, немӕ чи ис, канд уыдонӕн нӕ, фӕлӕ нырма немӕ чи нӕма ис, уыдонӕн дӕр. Ныртӕккӕ нын зынаргь у алы цӕсгомджын патриот дӕр. Ссар сӕ, ӕрбамбырд сӕ кӕн ӕмӕ сӕ барӕвдз кӕн. Ликовы нын хион куы. ис. Уый ды дӕ, ды— пенсиисӕг ӕвзалыкъахӕг. Уыдӕттӕ цӕй бӕрц стыр хъуыддаг сты, уый дӕм, ӕвӕццӕгӕн ӕмӕ, зынгӕ дӕр нӕ кӕны. Уым фӕтыхджын сты фабрикант Благӕ, уым сты Вантрохы хырхӕйфадӕн, Кафкайы долапи, Кристлеры зӕххытӕ... Ӕниу дын сӕ цы нымайын! Махонтӕ Ликовы ӕдас нё сты. Ӕз дзы дыууӕ хатты уыдтӕн ӕмбырдты. Ӕлхъивынц нӕ, сӕ бон цас у, уыйас. Ржигӕ ӕрӕнкъард. Уыдӕттӕ йын зындгонд куы сты. Ӕмӕ, ӕцӕг, Ликовы хъуыддӕгтӕ,раппӕлинаг кӕй не сты, уый Иоганекӕй ӕвзӕрдӕр мийаг нӕ зоны. Уый йӕхӕдӕг дӕр радзурид, ӕрӕджы йӕм дарӕсхуыйӕг Зоулӕ куыд ӕрбацыд ӕмӕ йын куыд загъта, ӕмбырдтӕм цӕуӕн мын нал ис, уымӕн ӕмӕ Кафка къуылымпы кӕны, зӕгъгӕ; Зоулӕ та Кафкайӕ ссад ӕфстау арӕх фӕисы. «Ма мӕм смӕсты у, Ржигӕ»,—загъта йӕ ныхасы кӕрон Зоулӕ... Устытӕ дӕр ӕвиппайды ӕрсабыр сты. Фарон фӕцӕйрӕвдз кодтой, сызмӕлыдысты, ныр та сын алы хуыцаубон дӕр дзурынц ӕмӕ дзурынц, хиисбондзинады йӕ бындзарӕй ӕнкъуысын кӕнынц ӕрмӕст ӕнӕхуыцӕуттӕ, зӕгъгӕ, — ӕмӕ сӕм хъусынц. Ликовы цӕрджытӕ алы райсом дӕр сӕ дуӕртты цур ссарынц, кӕй нӕ рафыстой, ахӕм газет. Адӕм ӕй кӕсынц, ӕмӕ сӕм уый фӕстӕ Ржигӕйы ныхӕстӕ ӕппындӕр нал фӕхъарынц. Уыдӕттӕ кӕй хардзӕй кӕнынц? Ржигӕмӕ куыд кӕсы,'афтӕмӕй фабрикант Благӕ ӕмӕ базаргӕнӕг Шиндлер кусынц иумӕ. Гитлеронты ныддӕрӕны фӕстӕ Шиндлеры ахӕстонмӕ баппӕрстой, стӕй та йӕ фӕстӕмӕ рауагътой, йӕ магазин ын радтой, ӕмӕ йӕ мидӕгӕй чи бакодта, уыдоныл ма балӕвӕрдта тӕрхондонмӕ дӕр... Цы хъуыддӕгтӕ цӕуы, цы! Уӕдӕ кӕм ис рӕстдзинад? Афӕлвар ма уӕдӕ йӕ бахъахъӕныныл! Гитлер фӕуӕлахиз уыдзӕн, зӕгъгӕ, Шиндлер карзӕй куыд дзырдта, уымӕн ӕвдисӕнтӕ мийаг нӕй? Уыцы базаргӕнӕгӕй адӕм тӕрсгӕ кодтой, дзырдтой, дзырдхӕссӕг, дам, у. Фӕлӕ хъуыддӕгтӕ иууылдӕр зыгъуыммӕ рауадысты! — Цытӕ мын дзурыс? Ӕз сӕ мӕхӕдӕг рагӕй зонып,—бахъуыр-хъуыр кодта Ржигӕ,—Мӕ хъуырмӕ-иу цал хатты сдӕн фырмӕстӕй. Ликовмӕ дӕр мӕ уымӕн нӕ фӕнды. — Ды кусгӕ дӕр раст гъе уымӕн хъуамӕ кӕнай,—загъта Парторганизацийы секретарь. — Раст гъеуым. Шахты—цы! Ликов—уым алцы дӕр ӕрмӕст ӕрдуйыл хӕцы! Зӕронд лӕг тагъд нӕ кодта, афтӕмӕй йӕ дзыппӕй систа фындзы кӕлмӕрзӕн ӕмӕ хъуыдытыл фӕци. Иоганек бахудти, Ржигӕ дӕр. — Не 'мбырдмӕ куы 'рбацӕуис, Иоганек,—фӕстагмӕ сдзырдта Ржигӕ. — Дӕумӕ.хъусынӕй лӕг нӕ бафсӕддзӕн. Дӕ ныхӕстӕ адӕймаджы зӕрдӕмӕ хъарын кӕнын зоныс. Гъеныр зӕгъӕм мӕнӕй: ӕрбацыдтӕн дӕм загъд-замана самайынмӕ, ды мын топп дӕр нӕ радтай, шахтӕ хъахъӕнынмӕ дӕр мӕ нӕ ауагьтай, фӕлӕ ма мӕ арвыстай нӕхимӕ ӕмӕ мӕнӕн у ӕхсызгон, цин ыл кӕнын. — Гъемӕ цӕугӕ ӕмӕ цин кӕн. Ӕмӕ, зӕронд, ныртӕккӕ цины хъуыддӕгтӕ нӕ кӕнӕм мийаг? Ржигӕ арф ныуулӕфыди: — Стыр хъуыддӕгтӕ, сӕрӕвӕрӕн хъуыддӕгтӕ. бӕлвырд. Цӕуыл бацин чындӕуа, уый ис, ӕцӕг. Ӕрмӕст уыдӕттӕ иууылдӕр хорзӕй куы фӕуиккоп. Прагӕйы та цы ног хабар ис? — Ныртӕккӕ дӕ хъуыдытӕ Ликовимӕ куы уой, уӕд бирӕ хуыздӕр у. Зӕронд Ржигӕ куыддӕр ӕбӕрӕг худт бакодта.. Иоганекмӕ .фӕдзырдтой, ӕмӕ тагьд-тагъд сӕ кӕрӕдзийӕн хӕрзбон загътой. Ржигӕ иуцалдӕр къахдзӕфы куы акодта, уӕд фӕстӕмӕ фӕкасти. Дыууиссӕдз азы фӕкуыста ацы шахтӕйы!.. Уартӕ уым, иннӕ 'рдыгӕй, ӕвзалы ӕвзарӕны цур, лӕууы заводы милиционер, йӕ уӕлӕ—ӕнӕуый дарӕс. Уымӕн йӕ дысыл—сырх хӕцъил бӕт, йе ’ккой та—топп. Зӕронд Ржигӕйы зӕрдӕ цыма судзинӕй фӕрӕхуыстӕуыди, афтӕ, уый ӕрмӕст хӕлӕгӕй мийаг нал, фӕлӕ сагрӕстырдзинадӕй уыди. Уым ӕй, Ликовы, хъӕздгуытӕ сӕ сӕрмӕ кӕм хӕсдзысты! Ома, зӕгъдзысты, цы у ацы зӕронд ӕвзалыкъахӕг, цы ’мбары политикӕйӕп та? Хъуыддӕгтӕ иууылдӕр лыггонд сты, министртӕ хицауадӕй рацӕудзысты. Уадз ӕмӕ кусджытӕ иучысыл ахъаугъа кӕной,—уадз ӕмӕ бамбарой, паддзахадӕн ӕрмӕст хӕд-зонд ӕмӕ бонджын адӕм кӕй хъуамӕ уынаффӕ кӕиой, уый... Фабрикант Благӕ, ӕвӕццӕгӕн, ныртӕккӕ сӕхимӕ бады ӕмӕ газеты кӕсы. Уазӕгуаты та йӕм ис Национ фронты бынӕттон комитеты сӕрдар. Сӕ фӕндтӕ сиу сты! Ржигӕ уӕнг цы Координацией комитетӕн уыди, уый уыдон раджы фехӕлдтой. Ныр та Благӕ зонд амоны сӕрдараэн. «Ӕниу уый цавӕр комитет у?—мӕсты кӕны Ржигӕ,—Благӕйы комитет у, ӕндӕр ницы!» ... Уартӕ уым та заводы милиционер лӕууы ӕмӕ мулк хъахъӕны. йӕхи, стӕй Ржигӕйы мулк. Иоганек раст у. Сӕрджын адӕймаг у уый. Зӕронд лӕг ныр ӕнӕмӕтӕй арасти Ликовмӕ. «Шахтӕмӕ куы ӕрбауайай, уӕд сӕры хъуыдытӕ фӕбӕлвырддӕр вӕййынц». Дардыл тыгъд денджызы улӕнтӕ науы иуӕрдыгӕй иннӕрдӕм куы фӕраппар-баппар кӕнынц, йӕ аразыныл та иуцалдӕр лӕджы тох куы самайынц, гъе ахӕм бонты зӕронд Ржигӕ, хуымӕтӕджы ӕнӕзынгӕ чех, къуындӕг трюмы ӕнӕном фӕндаггон лӕг, схызти палубӕмӕ, нау рӕдыд фӕндагыл чи арӕзта, уыдон асурыны тыххӕй. Ӕниу, ахӕм фӕсномыг хъуыддаг Ржигӕйӕн ӕцӕгӕлон, стӕй ӕгӕр зын уыди. Уымӕн йӕ зӕрдыл ӕндӕр цыдӕр ӕрбалӕууыд: ӕвзалыйы цъар роггомау куы бакъуырцц-къуырцц кӕнай, уӕд шахтӕйы ӕнцон базонӕн уыди, ӕрызгъӕлдзӕн, ӕви нӕ, царӕн ӕркӕлынӕй тас у, ӕви нӕ, уый. Ахӕм штречы мидӕгӕрмӕст ӕдылы баззайдзӕн. Ӕвзалыйы сусӕг ныхас 'чи ӕмбары, уымӕн рӕстӕг ис афойнадыл ӕттӕмӕ рагӕпп кӕнынӕн. Министртӕ сӕ куыст кӕй ныууагътой, уый радиойӕ куы фехъусын кодтой, уӕд Ржигӕйӕн гъе уымӕ гӕсгӕ йӕ ныхас уыди йе 'мхъӕуккӕгтимӕ. Ржигӕ зылди хӕдзари-хӕдзар ӕмӕ алкӕимӕ дӕр ныхас кодта: уымӕ гӕсгӕ хъуыддӕгтӕ бамбарынхъом чи уыд, уыдонимӕ дӕр; къӕмдзӕстыгӕй ӕмӕ гуызавӕ гӕнгӕйӕ йӕм чи хъуыста, уыдонимӕ дӕр; йӕ къухЦ1у ын чи ӕрӕлхъывта ӕмӕ-иу йӕ фӕдыл дуармӕ чи рйцыди, уыдонимӕ дӕр. Уыцы рӕстӕджы хъӕздыг’ Вантрох та, ныр цы ног хицауад хъуамӕ сарӕзтаиккой, уый кадӕн трактиры ликёр нозта. Бонджын цъулбер Кристлер дӕр, йӕ бӕхтӕмзилӕг Франтӕ, бирӕ азты дӕргъы йӕм чи фӕкуыста, ӕвиппайды чи фӕсӕлхӕр ӕмӕ Арӕнхъӕумӕ кӕй ацыд, уый мӕстӕй йӕ парахат цӕрӕнты рацубацу кодта; нӕ йӕм кӕсыс, ӕрфӕндыд ӕй Франты хӕдзар райсын ӕмӕ йӕхицӕн кусын! Уыцы бырӕгътӕ хӕлафджын ӕдылыйы ма уӕддӕр ардӕм хъӕуы фӕсмон гӕнгӕйӕ, уымӕн ӕмӕ ныр афтӕ ӕнцонтӕй зӕхкусӕг не суыдзынӕ, стӕй иннӕ адӕмӕн амонын ӕххуырсты хъуыддаг нӕу! Цыма рӕстӕг цӕугӕ нӕ, фӕлӕ тъӕбӕртт кодта, уыйау сахат сахаты фӕдыл тахти. Ӕхсӕв ӕрхӕццӕ, афтӕмӕй ма Ржигӕйы куыстытӕн сӕ кӕрон кӕм зыны: хион адӕмӕн сеппӕтмӕ дӕр фӕдзурын хъӕуы, чи фӕтарст, уыдонӕн ныфсытӕ авӕрдзӕн, бамбарын сын кӕндзӕн, тох исджынты пайдайӕн кӕй нӕ цӕуы, фӕлӕ сӕхи иумӕйаг хъуыддагыл. Иуӕй-иутӕ дзырдтой: «Ацы зӕронд Ржигӕйӕн йӕ зонд бынтондӕр фӕцыди». Иннӕтӕ та—ӕндӕрӕрдӕм: «Зӕронд ферыгондӕр и. Ферыгондӕр и, диссӕгтӕ!» Бон дӕр ӕмӕ ӕхсӕв дӕр Ржигӕ ӕнӕхъӕн хъӕуыл разгъор-базгъор кодта, адӕмӕн амыдта, загъд-замана-иу самадта. — Ахӕм хъуыддӕгтӕм сидыны бар дын чи радта? Гӕххӕтт дӕм ис? — Уӕд мӕ гӕххӕтт та цӕмӕн хъӕуы, мӕ хӕлӕрттӕ?—загьта-иу Ржигӕ.—Хицауад адӕмы къухты куы ис... ӕмӕ ӕнӕуый дӕр хъуамӕ афтӕ уа. Ӕз дӕр гъе ууыл архайын. Ӕмӕ ,канд ӕз нӕ, фӕлӕ—неппӕт дӕр, ӕмбарут? Хатыр гӕнӕн нал ис. Ӕлдӕрттӕ 'уӕлейӕ бынмӕ афтӕ ӕнхъӕлынц, ӕмӕ штречы цар нӕ сӕрмӕ куыд къӕркъӕр кӕны, уымӕн 'мах ницы ӕмбарӕм, цыма йӕ нӕ хъусӕм. Фӕлӕ уыдӕттӕ мах ӕвзалыкъахӕгӕй ӕвзӕрдӕр нӕ зонӕм, и? Национ фронты бынӕттон комитеты сӕрдар йе 'рфгуытӕ ныттар кодта: Ржигӕ ӕнӕхъӕн бон хъжуыл кӕй зилы, уый йӕ зӕрдӕмӕ нӕ цыди. Цӕмӕн змӕнты адӕмы? Ржигӕ ацы хъуыддаджы- ӕрдуйы бӕрц дӕр нӕ давы, зевзаргӕ дӕр ӕй никуы ничи ракодта. йӕ къӕдзил ын ӕрцъист кӕнын хъӕуы. Хабӕртты зилгӕ дымгӕ йӕ уӕлныхты снста, йемӕ ахаста Ржигӕйы ӕмӕ иннӕ хъӕууонты. Февралы къӕвда бонтӕй ну, алы ран дӕр зынди мит, гӕбына хаста, дымгӕ ниудта, уыди уазал. «Ахӕм хъызт рӕстӕг йӕ хӕдзарӕй ӕттӕмӕ рацӕуын кӕй ӕрфӕнддзӕн?—хъуыды кодта фабрикант Благӕ, фӕлмӕн къӕлӕтджыныл бадгӕйӕ.—Мах кӕй фӕуӕлахиз уыдзыстӕм, уый бӕлвырд у». Фӕлӕ демонстранттӕ Прагӕйы уынгты цыдысты Ӕмӕ цыдысты. Трактиры хӕринаггӕнӕн агъуысты радиоприемничы цур бадгӕйӕ сын Ржигӕ хъусы сӕ бӕрӕг къахдзӕфтӕ. Иннӕ коммунисттӕ та уыцы трактиры фӕстаг уаты ӕрӕмбырд сты. Уый размӕ сӕхицӕн, аргъуанмӕ хӕстӕг, дуканийы хӕдзары уыди иу агьуыст. Фӕлӕ мӕйы размӕ уыцы дукани байстой, уымӕн ӕмӕ бынӕттон уынаффӕгӕнджытӕ стӕрхон кодтой: стыр хъӕуы тӕккӕ астӕумӕ (ӕмӕ Благӕйы егъау хӕдзармӕ!) цы уынг цӕуы, уым адӕмӕн сеппӕты раз коммунистом чыры сырх фӕйнӕг уа, уый гӕнӕн нӕй, уый нӕ бӕззы, зӕгъгӕ. Ныхас дӕр ыл нӕй, рарвитын сӕ хъӕуы, кӕд коммунисттӕ дзурынц, нӕ парти иннӕтӕй дӕлдӕр нӕу, уый дӕр хицауады ис, зӕгъгӕ, уӕддӕр. Ам ма сын тӕрхон чи скӕна, ахагмтӕ Ликовы разындзӕн,. ам ма фыццаг закъонтӕ-сӕ тыхы сты. Дуканийы агьуыст цӕмӕн конд у, уый йеттӕмӕ дзы ӕндӕр куыстытӕ кӕныны бар нӕй,—ӕмӕ	хъуыддаг ахицӕн! Гъемӕ ныр коммунисттӕ бадынц трактиры ӕмӕ уынаффӕ кӕ-нынц. Ржигӕ та радиоприемникӕй ничердӕм цӕуы, Прагӕйы куыд у, уый зонын ӕй фӕнды. «Афон у!» зӕгъгӕ, уый фехъусынмӕ ӕнхъӕлмӕ кӕсы. Прагӕйы та ныр цӕлхъ-цӕлхъ кӕнынц ӕппӕт адӕмы зӕрдӕтӕ дӕр, Ржигӕйы зӕрдӕ дӕр уым ис. йӕ шахтӕйы фӕсивӕд сты хӕстӕввонг; уыдон лӕггӕгтӕ сты! Ам та, Ликовы, цӕттӕ у йӕхӕдӕг, зӕронд Ржигӕ, ӕмӕ цӕсгомджын адӕм сеппӕт дӕр. Мӕнӕ трактиры хицау дӕр зӕгъы, кӕд политикӕйыл хӕст нӕу, уӕддӕр семӕ разы кӕй у, уый. Коммунисттӕ-иу се ’мбырдты цы дзырдтой, уымӕ-иу байхъуыста, ӕмӕ йӕм дзы раст бирӕ цыдӕртӕ кӕсы. Ӕмӕ кӕд коммунисте раст сты, уӕд семӕ цӕуылнӕ хъуамӕ ацӕуа? Уыдонимӕ ис Благӕйы фабричы кусӕг Вайс дӕр. Уый социал-демократ у суанг хӕсты размӕйӕ нырмӕ. Кӕддӕриддӕр-иу Ржигӕимӕ хъаугьа кодтой. Фӕлӕ уый ницы кӕны. Политикой хиуарзондзинад фӕцагайыны фӕдыл-иу уыдысты уыцы хылтӕ: ау, коммунисттӕ афтӕ ӕнхъӕл цӕмӕн сты, ӕмӕ алцыппӕт дӕр раст ӕрмӕст уыдон ӕмбарынц ӕмӕ 1921 азы сӕхи парти сарӕзтой! Фӕлӕ Вайс, чингуытӕ бирӕ чи бакаст, ахӕм кусӕг у. Адӕмы цы хъӕуы, уый зоны ӕмӕ коммунисттимӕ иумӕ ӕнӕуӕвгӕ гӕнӕн кӕй нӕй, уый ӕмбйры. Вайс йӕхӕдӕг дӕр цӕттӕ у, хъӕлӕс кӕуыл кодта, уыцы министртӕм бацӕуынмӕ. Цӕттӕ у уыдонӕн зӕгъынмӕ: хивӕнд митӕ кӕй кӕнынц, уый ӕвзӕр кӕй у уымӕн, ӕмӕ ныртӕккӕ ӕмзондӕй архайын хъӕуы. Хъусут, министртӕ? Знон ныхас уыди дуканигӕс Климӕимӕ. Уый разы у, министртӕ хицауадӕй кӕй фӕлыгъдысты, уымӕй раст кӕй нӕ бакодтой, ууыл. Фӕлӕ иннӕмӕй та, хъуыды кӕны Климӕ, национал-социалистом партийы тӕйагӕн дӕр ӕнӕ нымайгӕ нӕй. Мӕнӕ йын «ӕфсымӕр»1 дӕр, амы организацийы секретарь бӕстон бамбарын кодта,#бонӕй-бонмӕ хицауад сӕ къухтӕм райсынмӕ кӕй ӕнхъӕлмӕ кӕсынц, уый. Уырдӕм чи фӕцӕуы, уыдонимӕ ӕввахс уӕвын базаргӕнӕг лӕгӕн ӕнӕмӕнгдӕр ахсджиаг хъуыддаг у. Уымӕ гӕсгӕ, Климӕ ӕрмӕст зӕрдӕ сӕвӕры, фӕлӕ та йӕхи асайы: ома, адӕттӕн сӕ кӕрон цы уыдзӕн, уый уал фенӕм,  зӕгъгӕ. Алы хъуыддаджы дӕр сӕйрагдӕр у бӕлвырддзинад, ӕмбарут ӕй, хорз адӕм?Ӕз ма иучысыл банхъӕлмӕ кӕсдзынӕн... Фӕлӕ Прагӕйы цытӕ цӕуы, уый Ликовы цӕрджытӕй бирӕтӕ зонгӕ дӕр, айгъай, нӕ кодтой. Уыдонӕй алчи дӕр у куыстыл хӕст, сылгоймӕгтӕ цӕуынц кооперативмӕ кӕнӕ дуканимӕ, сывӕллӕттӕ скъолайы зарыны хъӕлӕсы уагӕй кӕсынц ӕмдзӕвгӕтӕ, фӕндагыл гыбаргыбур байдайы афтид уӕрдон. Ржигӕ цаглхъывта йӕ нуарджын къухтӕ. Приемникӕй хъуысы зарын, адӕмы бардзы уынӕр, хъӕртӕ, стӕй ӕмдзӕгъд. Цымӕ дарддӕр цы уыдзӕни? Сабыр. Уалыпмӕ райхъуысти ныфсджын хъӕлӕс. Ржигӕ мидӕггаг уатмӕ базгъордта: 1 Чехты национал-социалистом партийы, уӕнгтӕ кӕрӕдзи ' хуыдтой «ӕфсымӕртӕ». — Ныхас кӕны Готвальд! . Сеппӕт дӕр фесты радиоприемничы ’рдӕм, сныхас кӕнын нйчи уӕнды, Ржигӕйӕн йе 'мбӕлттӕ къухтӕй амонынц, хъӕрдӕрӕй куыд дзура, афтӕ йӕ сараз, зӕгьгӕ. Адӕм приемничы раз стыгуыр сты, сӕ цӕстытӕ-иу стъӕлфмӕ ныццавтой ӕмӕ хъусынц. Чидӕр, цӕмӕй иннӕты ма хъыгдара, уый тыххӕй йӕ хуыфӕг уромы. Приемникӕй цӕуы сыфсыф ӕмӕ гуыргуыр, ӕвӕццӕгӕн, уым, Прагӕйы, Староместскӕй фӕзы, футт кӕны тыхджын дымгӕ. Фӕлӕ Ныхас не скъуыны, оратор дзуры биноныг ӕмӕ ӕнцадгай, буржуазон министртӕ сӕ куыстӕй цӕмӕн ацыдысты, стӕй реакци йӕ зӕрдӕ цӕуыл дары, уый тыххӕй. Уый уыди адӕмы ӕнӕ хъӕр, ӕнӕ загъд арф хъуыды ӕмӕ ӕууӕнкдзинады ныхас. «Уый раст зӕгъы,—йӕхи нымӕр дзуры Ржигӕ,— уый раст зӕгъы, гъе . афтӕ ныфсджын дӕр уымӕн у».'Ӕмӕ Готвальды ныхасы азӕлы зӕронд ӕвзалыкъахӕгӕн йӕхи хъӕлӕс, ораторы алы дзырд дӕр цыма йӕ зӕрдӕйӕ гуыры, афтӕ. Уый биноныгӕй .дзуры, бирӕ чи фӕцарди, уыцы фӕллойгӕнӕгӕн йӕ ивгъуыд бонты тыххӕй, раздӕры тохы тыххӕй, стачкӕты тыххӕй... Уыдӕттӕ иууылдӕр сты Готвальды ныхӕстӕн цардӕгас ӕвдисӕны хуызӕн ӕмӕ арф хъарынц зӕронд Ржигӕйы зӕрдӕмӕ. «Нӕ, нӕ,— йӕхицӕн фидарӕй зӕгъы Ржигӕ,—фыццаджы работӕт хъуамӕ мауал ралӕууа, уымӕн ӕруадзӕн налис, суанг мӕлӕтдзаг тохӕн бафӕразын куы бахъӕуа, .уӕддӕр». Ӕмӕ мӕнӕ ам, хъӕууон трактиры цӕлгӕнӕны, куыд хъусынц Готвальдмӕ, афтӕ йӕм ӕндӕр рӕтты дӕр хъусынц бирӕ адӕмтӕ: цӕлгӕнӕнты, заводты, уӕзисӕн крантӕ цавддурау кӕм ӕрлӕууыдысты, уыцы егъау цехты, къанторты. «Нӕ йӕ хъусынц ӕрмӕст зӕххы бын, шахтӕты,—хъуыды кӕиы зӕронд Ржигӕ.—Ӕмӕ ницы кӕны. Ӕвзалыкъахджытӕ, мӕ хӕлӕрттӕ, ӕмбудынмӕ рӕвдз сты, уыдон ӕнӕ сахатӕй дӕр базонынц, рӕстӕг цас у, уый. Дзырд уын дӕттын, а бон забойты иу лӕг дӕр, куыд ӕмбӕлы, афтӕ кӕй нӕ кусы, ууыл. Уӕле та сӕм уайтагъд ӕрхӕццӕ вӕййынц Прагӕйы хабӕрттӕ. Ӕрхӕссынц сӕ бригадиртӕ, иу забойӕ иннӕмӕ чи рацу-бацу кӕны, уыдои; ӕрхӕссынц сӕ ӕвзалыласджытӕ, десятниктӕ, зынгхуыссынгӕнджытӕ—йӕ куыстмӕ гӕсгӕ шахтӕйы иу ранӕй иннӕ ранмӕ цӕуын кӕй фӕхъӕуы, уыдон сеппӕт дӕр. Райсомы сменӕ уӕлӕмӕ куы схиза, уӕд уӕлейы уыдзӕни митинг, ӕмӕ Прагӕйы хъуыддӕгтӕ цӕуыл банцадысты, ӕвзалыкъахджытӕ уый базондзысты». Ржигӕ шахтӕйы кӕй нӕй, уый йӕм куыд фӕстӕмӕ хъыг кӕсын байдыдта: кусджыты ӕмбырдты ныхас вӕййы цыбыр ӕмӕ бӕлвырд. Фӕлӕ ам куысты уӕлхъус кӕй ис, ахсджиаг хъуыддаг кӕй кӕны, уый йӕ зӕрдыл ӕрбалӕууы ӕмӕ йӕ ныфс фӕфидардӕр вӕййы, йӕ хъаруйыл бафты. — Нӕлгоймӕгтӕ ӕмӕ сылгоймӕгтӕ! Зынаргь хӕлӕрттӕ! Сидын уӕм, къӕрццхъус ӕмӕ цӕттӕ цӕмӕй уат, уымӕ!—дзуры Готвальд. Ржигӕ йӕ цӕстытӕ цъындгӕнӕгау ӕркодта. «Шахтӕтӕ иууылдӕр, заводтӕ иууылдӕр, фабриктӕ иууылдӕр хъусынц Готвальды сидт,—хъуыды кӕны Ржигӕ.—Диссаджы стыр тых у. Уый хох дӕр афӕлдахдзӕни!» — Хъӕуты, зылдты ӕмӕ ӕндӕр центрты—алы ран дӕр ӕппӕт партитӕ ӕмӕ ӕппӕтадӕмон организации демократией ӕмӕ прогрессивен минӕвӕрттӕй аразут Национ фронты архайыны комитеттӕ... Ржисӕ цырд-схӕцыд йӕ сӕрыл ӕмӕ йе 'мбӕлттимӕ фемдзаст сты. — Афтӕ зӕгъӕн ис, ӕмӕ махмӕ арӕзт ӕрцыди,— нучысыл дисгӕнгӕйӕ, дзуры зӕронд ӕвзалыкъахӕг. Ныхасгӕнӕджы кӕронбӕттӕн дзырдтӕ фесты, зилгӕ дымгӕйау хӕрдмӕ чи фӕцыди, уыцы цины арфӕты ӕмӕ разыдзинады хъӕрты бын. Ликовы хъӕуы патриоттӕ, уырдыг лӕугӕйӕ, кӕсынц кӕрӕдзимӕ. Цы куыстой, уый афтӕ раст рауайдзӕн, ӕмӕ хорз хъуыддаг сараздзысты, уый ӕнхъӕл нӕ уыдысты ӕппындӕр. Чидӕр Ржигӕйӕн ӕрхоста йе уӕхск: ома, цы диссаджы хорз рауади!—уыдон дӕр, талынг ӕмӕ ӕнӕзонгӕ Ликовы хъӕуккаёгтӕ, Прагӕйы сидты фӕдыл ацӕуынмӕ цӕттӕ сты. — Уый тыххӕй рапорт арвитын хъӕуы,—дзуры Ржигӕ йӕ хӕлӕрттӕм. 3)’ — Уӕд кӕмӕ? — цадӕг ӕй афарста Вайс. — Районмӕ? Ржигӕ йӕ сӕр батылдта. — йӕхимӕ, хицауады сӕргълӕууӕгмӕ, йӕ зӕрдӕ ныл куыд дара, афтӕ. Сеппӕт дӕр сцырын сты ӕмӕ сцин кодтой. — Цӕвиттон, горӕтмӕ цӕуын хъӕуы,—дзуры трактиры хицау.—Ӕз уын мӕ ефс раттдзынӕн. — Уый ӕгӕр ӕрӕгмӕ уыдзӕн. Телефонӕй дӕр гӕнӕн ис. Хуыздӕр та—тел арвитын,—уыцы ныхӕсты ныхмав загьта Ногач, кооперативы кусӕг, йӕхи хуызӕн хъуыддӕгты рӕвдз чи уыд, ахӕм лӕппу-лӕг. — Уӕдӕ цом!—йӕ сӕрӕй йын ацамыдта Ржигӕ. Прагӕйы фӕзы та ма митинг уыди йӕ тынгыл. Хъызт, ӕмӕ уары мит. Лпковы дӕр фудтытӕ кӕны цъӕхснаг уазал дымгӕ. Дыууӕ лӕджы, ӕнӕ пъалтотӕ, бӕгъӕмсӕрттӕй фӕцӕуынц дымгӕйы ныхмӕ ӕмӕ, уазал у, уый ӕмбаргӕ дӕр нӕ кӕнынц. Кӕсдӕр афтӕ зӕрдӕвӕйлыд у, ӕмӕ дзурын дӕр йӕ бон нӕу, зӕронд та йӕ зӕгъинӕгтӕ иууылдӕр загъта. Уый къахдзӕфтӕ кӕны ӕнӕ дзургӕйӕ, фидарӕй ӕмӕ хъуыдытӕ кӕнгӕйӕ. Уый у, йӕ бынатӕй чи фезмӕлыд, ахӕм къӕдзӕхау. Телефон ис Национ фронты бынӕттон комитеты агъуысты. Сӕрдар уым нӕй; ӕлдар Благӕмӕ, дам, ацыди. «Амынддзинӕдтӕ райсынмӕ!»—мӕстыйӕ хъуыды кӕны Ржигӕ. Гӕххӕттытӕ чи рафысс-бафысс кӕны ӕмӕ хӕринаджы карточкӕтӕ чи фӕдӕтты, уыцы секретарь-чызг у къӕмдзӕстыг. Ногач телефоны трубкӕ систа. — Алло, пост? Тел райсут. Хӕрз цыбырӕй: «Хъусын кӕнӕм, Ликовы хъӕуы архайыны бынӕттон комитет арӕзт кӕй ӕрцыди, уый». — Прагӕйы та цы хъуыддӕгтӕ цӕуы, ӕлдар Ржигӕ?—чызг бафарста мадзура зӕронд лӕджы, къуырмайӕ цӕмӕй мауал лӕууой, уымӕн истӕмӕйты кӕрон скӕныны тыххӕй. Ржигӕ зӕрдӕхӕларӕй бахудти: — Прагӕ циу! Махмӕ, Ликовы, цытӕ цӕуы, уымӕй нӕ бафӕрс, фӕлтау. Ам, хорз чызг, аразынц истори! Чызг худы. Диссаг у уый: истори—ӕмӕ иу цавӕрдӕр Ликов! Истори пенсиисӕг ӕвзалыкъахӕг зӕронд Ржигӕ аразы, зӕгъгӕ, ахӕм хъуыды куыд ӕнахуыр у, уый дӕр раст афтӕ. Уынджы уары мит. Прагӕйы та зарынц демонстранттӕ ӕмӕ сӕрӕстырӕй размӕ цӕуынц! Ян Црда ПОЛИТИК АД инистрмӕ абон ӕнхъӕлмӕ нӕ кастысты. * * Кӕддӕриддӕр-иу сабаты йӕ куысты нӕ уыди. Уый йӕ зӕронд ахуыр нӕ хӕлдта,—къуырийы кӕрон йӕ уарзон чингуытӕ кӕсгӕйӕ, лӕ зӕрдӕйы дзӕбӕхӕн бадын, на уый нӕй—йӕ горӕтгӕрон фӕлладуадзӕн хӕдзары улӕфын. йӕ къуыри-иу аивгъуыдта алы майрӕмбоны дӕр хицауады ӕмбырдты, ӕмӕ-иу чысыл мийаг не сфӕлмӕцыди: президиум-иу цалдӕргай сахаты фӕд-фӕдыл уынаффӕтӕ кодта—тамакойы фӕздӕг-иу мигъау сӕ сӕрыл сбадти, стынг-иу сты карз ныхӕстӕ, хъаугьа, ӕппынӕдзухдӕр-иу иннӕ партийы ’рдыгӕй исты сайдмӕ ӕнхъӕлмӕ кастысты, йе та-иу радон маневрыл хъуыдытӕ байдыдтой. Майрӕмбоны уынаффӕйы ӕмбырдтӕ бӕндӕн дыууӕ 'рдӕм раиваз-баиваз кӕныны хъазтӕй уӕлдай не сты, зӕгъгӕ-иу министр арӕх дзырдта. Ӕмӕ-иу афтӕ акодта: ам дӕр тыхы фӕрцы нӕ, фӕлӕ арӕхстдзинады руаджы бирӕ фылдӕр бафтдзӕн адӕймаджы къухы. Ӕрмӕст ӕй уыди йӕхи мӕт. Кӕй никуыма фендӕуыд, ахӕм политикой курдиатдзинад ӕм кӕй ис, ууыл дызӕрдыг нӕ кодта. Министрӕн классикой ахуырдзинад йӕ зӕрдӕмӕ цыди тынгдӕр ӕмӕ йӕхн барста Элладӕйы ӕмӕ рагон Ромы паддзахадон разамонджытыл. Уый Цицероны канд рӕсугъд дзурынӕй нӕ фӕзмыдта, фӕлӕ ма-иу йӕхи авӕрдта йе 'мрӕнхъ дӕр, уӕздан ныхасыздӕхтытыл ӕмӕ зӕрдӕмӕдзӕугӕ хъуыдытыл министр сӕфта бирӕ рӕстӕг. 3 Чехословэкаг ралзырдгӕ	33 «Ех,—сагъӕс кодта уый,—ӕз ме ’ргом литературӕмӕ куы аздӕхтаин, уӕд мӕ, ӕвӕдза, цы диссаджы фыссӕг рауадаид, цы!» Министр йӕ курдиатдзинад фыццаг ӕвдыста газеттӕ ӕмӕ журналтӕм фыссынӕй (уӕд йӕ тӕмӕнтӕ калгӕ пъеройы бынӕй чи рацыд, уыцы рагон рӕнхъытӕ та куыд ӕхсызгонӕй каста!). Ныр йӕ арӕхстдзинад тынгдӕр ӕвдисы рӕсугъд ныхасӕй. Мыд цы былтӕй цӕуы, уыдон тыххӕй классик цы дзырдта, уыдон афтид дзырдтӕ нӕ уыдысты, уӕлдайдӕр та министрӕй зӕгъгӕйӕ: уый-иу йӕхӕдӕг йӕхи ныхасмӕ куы хъуыста, уӕд иу ӕмӕ дыууӕ хатты мийагнӕ бамбӕрста, лыстӕг, рог цыхцырӕй цы сыгъзӕринхуыз диссаджы мыд уади, уымӕн йӕ ад. Йӕ зонгӕтӕй бирӕтӕ, уӕлдайдӕр та ӕхсинтӕ, фидарӕй дзырдтой, оккупацийы рӕстӕджы ӕцӕг афтӕ зыланг кодта йӕ ныхас Лондоны радйойӕ, зӕгъгӕ. «Бауырнӕд дӕ, профессор, адӕймаг-иу йӕ цӕстытӕ доны разылдта, йӕ зӕрдӕ-иу камчыритӕ кодта ӕмӕ ныхас цӕуыл у, уый-иу радиомӕхъусӕгӕн йӕ фӕсонӕрхӕджы дӕр нал уыди»,—дзырдтой ӕхсинтӕ. «Ӕз уыдтӕн Одиссейы халдих,—дзуапп-иу сын радта профессор фӕлмӕн раив-баивгӕнӕг, зӕрдӕагайӕг хъӕлӕсӕй,—ӕмӕ ма мӕн нӕхи райгуырӕн Итакӕимӕ ӕрмӕст дзер иунӕг эфир баста. Ӕз уыдтӕн, фыдӕх хуьщӕуттӕ йӕ фӕдыл ӕфтыд кӕмӕн фесты ӕмӕ ма йӕ райгуырӕн зӕххӕн йӕ фӕздӕг уӕддӕр куы фенин, зӕгъгӕ, уымӕ чи бӕллыди, ахӕм лӕг». Ныхас дӕр ыл нӕй, уӕд ма йӕ ӕндӕр сагъӕстӕ дӕр кӕй уыди,—йӕ исбоны сагъӕстӕ: эмиграцийы куы уыди, уӕд ын ам ӕнӕ ныууадзгӕ нал уыд йӕ дыууӕ типографийӕн, бирӕ ӕхца кӕуыл бахардз кодта, ахӕм ӕртӕ рӕвдзгонд фабрикӕн, стӕй сӕрбӕрзонд кӕмӕй уыд, уымӕн дӕр—йӕ газетӕн, стӕй ма ноджыдӕр—зӕрдӕмӕдзӕугӕ сабыр фӕлладуадзӕн хӕдзарӕн Моравӕ-доны былыл. Фӕсарӕнмӕ йӕм куыд арвыстой, афтӕмӕй йӕ типографитӕ, фабриктӕ ӕмӕ ӕндӕртӕ «империйыл иузӕрдион немыцы» къухты, йӕ амондӕн, сӕ пайда нӕ фӕкъаддӕр кодтой, сӕ экономикой уавӕр ма цы фӕфидардӕр, уый йеттӕмӕ. Ӕрмӕстдӕр тарст уымӕй, ӕмӕ йын хӕсты тымыгъ куы ныффу ласа йӕ фабриктӕ уа, сӕ дзаума уа. Фӕлӕ ам дӕр йӕ хъуыддаг фӕрӕстмӕ: йӕ типографитӕ ӕмӕ фабриктӕ, хӕсты рӕстӕджы сӕ тыхы чи бацыди, уыдон баззадысты ӕнӕ хъыгдардӕй. «Империйыл иузӕрдион немыцаг» та ма йӕм йӕ ӕрцахсыны размӕ майы бонты писмо дӕр ныффыста, уый йӕ ӕууӕндын кодта, йӕ кусӕндӕттӕн ын хорз разамынд кӕй лӕвӕрдта, ууыл. Уыцы лӕг фидӕны дӕр йе ’ххуысы хай кӕй нӕ бавгъау кӕндзӕни, уый тыххӕй йын зӕрдӕ авӕрдта. Уый гӕнӕн та, айгъай, нӕ уыди. КошицЬӕяйы программӕмӕ гӕсгӕ немыц хъуамӕ ардыгӕй ӕрвыст ӕрцыдаиккой, ӕмӕ кӕд уыцы хъуыддаджы фӕдыл министрмӕ ӕндӕр фӕндтӕ уыди, уӕддӕр сӕ ӕргом зӕгъын кӕм уӕндыд! Уымӕй уӕлдай ма бӕстӕйы суӕгъдыл ӕртӕ боны куы рацыд, уӕд заводты кусджытӕ «империйыл иузӕрдионы» йӕ уарзоны фатеры ссардтой ӕмӕ йӕ сӕхӕдӕг сӕмбӕлын кодтой полицӕмӕ. Фӕлӕ министр уыцы нацистмӕ йӕхи уӕздан дардта, цӕвиттон, цӕсгомджын адӕймагӕн куыд ӕмбӕлы, афтӕ. Уый уыцы рӕстӕджы уыди юстицийы министр, уымӕ гӕсгӕ йын паддзахады ӕдасдзинады оргӕнты дзӕмбытӕй йӕ хӕлары раласын бантыстис ӕнцонӕй. Уый фӕстӕ та йӕ, тӕрхоны раз ӕрлӕууыны агъоммӕ, сындӕггайсындӕггай Германы балӕууын кодта.' «Цӕсгомджын уӕвынтӕй хъазын»—ахӕм уыди министры лозунг, уӕлдайдӕр та, хӕдзарадон хъуыддӕгты йӕхи афтӕ ӕмбаргӕ чи дардта, уыцы лӕджы хъуыддаджы. Фӕлӕ абон кӕд сабат уыд, уӕддӕр министр йӕ куыстмӕ ӕрбацыди хъӕлдзӕг, ӕвӕлладӕй ӕмӕ хӕрзаив дарӕсы. Афтӕмӕй та ӕппындӕр нӕ бафынӕй. Зноны ахсджиаг цауты фӕстӕ йӕ хинӕйдзаг сӕры магъзы ӕгас ӕхсӕв дӕр алыхуызон тактикой комбинацитӕ пиллон уагътой—рахъуыды-бахъуыды кодта, дысон иумӕ, сӕ баныхасмӕ гӕсгӕ, ,цы стыр политикой пълан’ сфидар кодтой, ууыл. Иунӕгӕй бадын нал фӕрӕзта, йӕ ӕдылы усӕн дӕр ын зӕгъӕн нӕ уыди, кӕд мадзура у, уӕддӕр. Фӕндыд ӕй адӕмы ӕхсӕн уӕвын, фӕндыд ӕй штабы уӕвын, йӕхӕдӕг-иу куыд акодта, хӕсты быдыры куы уаид, на уый нӕй, з уӕд та министры кабинеты, йе стъолы фарсмӕ йын куы бадид. Ӕппынфӕстаг, йӕ партийы уӕнгтӕ, ӕмӕ ма ноджыдӕр дыууӕ ӕндӕр партийы узенджы куыд баныхас кодтой, уымӕ гӕсгӕ знон балӕвӕрдтой гӕххӕттытӕ, сӕ куыстӕй сӕ цӕмӕй суӕгъд кӕной, уый тыххӕй. Дыууадӕс министры! Цыма бомбӕ срӕмыгъта, уыйау. Ӕвӕццӕгӕн ӕмӕ, коммунист-министрты Сӕрдары къӕхты бын зӕхх цӕнкъуысыди. Ноджы ӕтте бакӕсгӕйӕ, сӕ митӕ зындысты тынг хӕрзаивӕй. Ӕмбырдтӕ кӕм вӕййынц, уыцы залмӕ та зынгӕ дӕр не ’рбакодтой, Уырдӕм барвыстой ' зыбыты иунӕг пъартфел, ӕртхъирӕнгӕнӕг Дамокль! цирыхъ цы ӕрдуйыл ӕрцауындзӕги, уый. Афтӕ ӕнхъӕлдтой, ӕмӕ министрты сӕрдар бамбардзӕн, йӕхи партийӕн изоляцийӕ фӕтӕрсдзӕн, йӕ ныфс нӕ бахӕсдзӕн, не сразы уыдзӕн ӕмӕ йӕ фӕстӕгтыл слӕудзӕн. Уымӕй кӕй ницы рауадаид, уый рагацау дӕр бӕрӕг уыди. Уыдон тынг фидарӕй сфӕнд кодтой министрты сӕрдары ӕмӕ коммунисток партийы къулмӕ цӕлхъивын, цалынмӕ сӕ уд систаиккой, уӕдмӕ. Уый уыди психологион хин ми, сӕ ныхмӕлӕууӕджы нуӕрттыл хъазын. Иудзӕвгар куы банхъӕлмӕ кастысты, уӕд уый фӕстӕ уыдон уыцы министры пъартфелмӕ арвыстой службӕгӕнӕджы. Уый дӕр ӕй рахаста ӕмӕ ма залы баззади дыууадӕс афтид бандоны. Фӕлӕ уыдоны аууон ӕмбӕхст уыди диссаджы бӕлвырддӕр хъуыдыгонд шахмӕтты хъазт. Куы рамбылдтаид, уӕд министрты сӕрдарӕн ӕнӕмӕнг уыдаид мат. Ӕмӕ министрӕн уыцы хины фӕндмӕ йӕ комдӕттӕ уадысты. Куыддӕр йе стъолы раз ӕрбадти, афтӕ ӕрбазгъордта йӕ секретарь, йӕ зылынтӕ цӕсгомыл зынди ӕнувыд мидбылты бахудт. Министры фӕндыди йемӕ бӕстон аныхас кӕнын, знонӕй нырмӕ ногӕй цы ’рцыд, хицауады лӕуд адӕмТӕ цы дзурынц, министрмӕ гӕсгӕ, коммунисты раппарынмӕ рагӕй ӕнхъӕлмӕ цы Прагӕ каст, уый куыд зӕгъы, уыдӕттӕй афӕрсын. Фарон министры партийы съезды рӕстӕджы Прагӕйы цӕрӕг хорз адӕм мийаг нӕ хъӕр кодтой: «Сом-боны съездмӕ ӕппӕт стьалыты дӕр амӕрздзыстӕм!»? Тынг ӕй фӕндыди раныхас кӕнын, паддзахадон хъуыдыты диссаджы логиком ӕлхынцъ райхалын... Фӕлӕ цымӕ уыдӕттӕ хуымӕтӕджы адӕймаджы раз, хъуыддаджы лыстӕгдзинӕдтӕ ӕмбаргӕ дӕр чи нӕ бакодтаид, ахӕмы раз радзурын уӕлдай нӕ уыдаид? Ӕмӕ цыма йӕ секретарӕн исты хӕрзиуӕг лӕвӕрдта, уыйау ын фӕлмӕн дзыхы ныхасӕй загъта: — Гъе, мӕ хорз ӕмбал. — Коммунисттӕ змӕлын байдыдтой, ӕлдар министр, — сусубусугӕнгӕ загъта секретарь, хӕринӕгты сусӕгдзинӕдтӕ ӕргомгӕнӕг кельнерау йӕ разы ӕргуыбыр кодта, афтӕмӕй. — Ӕмӕ махонтӕй иуӕйиутӕ фӕраст сты Староместскӕймӕ... ахъуыды-ма кӕн—иу ссӕдз лӕджы, дӕлдӕртӕй. Митинг саразыны тыххӕй Готвальд ӕхсӕвы фехъусын кодта. Уыцы хъуыддаг министр зыдта ' ӕмбисӕхсӕв дӕр ма. Ӕмӕ ахӕм хабар куы фехъуыста, уӕд ныххудти, уый хуызӕн ницӕйаг хъуыддӕгтӕй уӕлдӕр чи  лӕууы, ахӕм лӕджы зӕрдӕзӕгьгӕ хъӕлдзӕг худтӕй. Готвальдӕн аккаг аргъ не скӕнынмӕ нӕ хъавыди, нӕ, уымӕй хуыцау бахизӕд! Кӕд ӕмӕ хъысмӕт афтӕ рауад, ӕмӕ хъуыддӕгтӕ сӕ бынаты цалынмӕ абадой, ома, цыбыр рӕстӕгмӕ, уӕдмӕ Чехословакийы министрты сӕрдар коммунист суа, уӕд уыдонӕн Готвальд хъуамӕ сӕ тӕккӕ рӕвдздӕр уа. «Уый иттӕг . хӕд-зонд лӕг у,—сдзырдта йӕхи нымӕр министр,— йӕ бынатӕй фӕгӕпп-фӕгӕпп нӕ сисы, хъӕр нӕ байда йы,—хъуыддаджы фӕдыл ныхас кӕны фӕразонӕй. Куыд зыны, афтӕмӕй йӕ ӕцӕг фӕнды, Национ фронт цӕмӕй ма фехӕла, уый. Фӕлӕ, уӕ. ме скӕнӕг хуыцау, уыцы фронтӕн коммунистты ахӕм идейон хивӕнддзинадимӕ, компромиссы цӕуын нӕ зонгӕйӕ, сӕ якобиндзинадимӕ куыд уӕвӕн ис, куыд? Цы диссаджы ӕнӕхъолайдзинад у уый хӕд-зонд адӕймагӕн! Уыдон, сӕ министрты ӕмӕ сӕрдарты къӕлӕтджынтыл бадгӕйӕ, мард Тусарыл, Бехинейыл, Габерманыл1 фылдӕр куы ахуыр кодтаиккой, уӕд Национ фронтӕн дӕр ныууадзӕн уаид. Фӕлӕ уый хуызӕн стыр номы 1 Чехословакийы республикӕйы фыццаг азты мннистртӕ — соцпалисттӕ. аууон ӕмбаргӕ адӕймаг ног коалицийы хуызӕн ӕндӕр цыдӕр ӕнхъӕл мийаг нӕу, партнертӕн сеппӕты интересты тыххӕй дӕр кӕрӕдзиимӕ ныхас кӕнын кӕм хъӕудзӕн, ахӕм? Фӕлӕ, иуӕрдыгӕй, коалицийы ныллӕууын, — кӕд уыцы дзырд ӕхсызгонӕй нӕ дзурынц, уӕддӕр, иннӕрдыгӕй та — хъуыддаг социализацимӕ кӕнын, цыма ӕвзӕрстыты размӕ зӕрдӕ цӕмӕйты ӕвӕрдтой, уыдон царды мидӕг дӕр ӕцӕг сӕххӕст кӕнынмӕ хъавынц, уыйау! Нӕ, хорз адӕм, кбалицион политикӕ афтӕ нӕ фӕчындӕуы! Гъемӕ уымӕн дӕр ныр кӕрон ӕрцӕудзӕн. Иттӕг ӕмбӕлгӕ хъуыддаг уыдзӕн, коммунисттӕ куы бахауой, сӕ французаг ӕмбӕлттӕм цы уавӕры бахаудтой, уымӕ, уӕд. Оппозицитӕ, демонстрацитӕ, митингтӕ, протесттӕ... О, раст гъе уыдон сты, хивӕнд шахтерты ныфсӕп, политикӕ кӕй хонынц, йӕ уыцы бӕрӕггӕнӕнтӕ». — Цӕвиттон, министрты сӕрдар Готвальд протесты митинг аразы, и? Ха-ха-ха! — министрӕн та йӕ худӕг фӕкъӕртт ис ӕмӕ лыстӕг ӕнгуылдзӕй ацамыдта рудзынджы ӕтте термометрмӕ: — Уым цал градусы амоны, мӕ лымӕн? Секретарь лӕккад кӕнын ӕввонгӕй багӕпп кодта фӕрсагмӕ: — Нолӕй дӕлдӕр ссӕдз градусы... — О, баргъӕвстысты не 'мбӕлттӕ, баргъӕвстысты! Афтӕ сын хъӕуы, кӕд ӕмӕ политикӕ уынджы кӕнгӕ нӕу, уый не ’мбарынц, уӕд. — О, мӕ лымӕн, — бадзырдта министр секретармӕ, паддзахады архайӕджы аккаг ныхас йӕ дзыхӕй схаугӕйӕ,—уыдон политикӕ уынджы аразынц! Ӕвӕццӕгӕн, сӕ амӕлӕты бонмӕ дӕр нӕ бамбардзысты, дуне куы равзӕрди, уӕдӕй нырмӕ политикӕ кӕддӕриддӕр фӕскъуымы аразгӕ кӕй уыдис, уый. Стыр хъуыддӕгтӕ ӕдзухдӕр сабырӕй кӕнгӕ сты, стьолы фарсмӕ. Ӕрмӕстдӕр романтиктӕ... Ӕлдар Министрты сӕрдар ницӕуыл сахуыр ис. Фыццаг республикӕйы рӕстӕджы куыд уыди, раст афтӕмӕй баззади. Романтик! Министр йӕ ныхасӕй банцади ӕмӕ зына-нӕзына бахудти, йӕхи дӕр ын парламенты депутат Готвальд иухатт ну романтикой хъуыддагмӕ кӕй баласта, уый йӕ зӕрдыл куы 'рбалӕууыди, уӕд. Раст зӕгъгӕйӕ, алы хӕд-зонд адӕймаг дӕр хъуамӕ уайтагъд бамбӕрстаид, Британи ӕмӕ Францӕн ахъаззаг ӕфсӕнттӕ кӕй ис хӕсты ныхмӕ дзурынӕн, уый... ӕмӕ сӕ фӕнды, ӕнӕ туг ныккалгӕйӕ, кризисӕн кӕрон скӕнын. Чехословаки Европӕйы х-ъуыддӕгты зынгӕ бынат дӕр куы нӕ ахста мийаг... уый тыххӕй ма суанг уӕд, ӕртын ӕхсӕзӕм азы, Черчилль куы загъта Рипкӕйӕн дӕр. Коммунизм Европӕмӕ кӕуыл бараст уа, Чехословакийӕ уыцы трояйаг бӕх скӕной, уый Хурныгуылӕн Европӕ хъуамӕ ма бауагътаид, ууыл ныхас дӕр нӕй... Ӕмӕ министр, йӕхӕдӕг дӕр ныр, ай-гъай, сӕтты, уӕд кӕй не ’мбӕрста империалистон политикӕйы ӕппӕт фӕзилӕнтӕ, ууыл. Уыцы заманы Англисимӕ абоны хуызӕн баст куы уыдаид, уӕд, ӕвӕдза, ӕндӕр хъуыддаг уаид! Фӕлӕ уӕд уыди ӕрмӕст депутат, партииы мидӕг ӕм фыццаг ныхас нӕ хауди, стӕй йӕм информаци дӕр тагъд нӕ хӕццӕ кодта. Афтӕ йӕм фӕкасти, цыма Хурныгуылӕны паддзахадтӕ Чехословакийы цӕхкӕр политикӕйы ныхмӕ нӕ лӕууынц, уыйау, аграронты коалици раппарынӕн ӕмӕ ног, иу цасдӕр революциондӕр чи уа, ахӕм коалици саразынӕн афон кӕй ӕрхӕццӕ. Уӕд коммунисттӕ расидтысты романтикой фӕндон—Национ ныхмӕлӕууындзинады хицауад саразын. Ӕмӕ цы! Ӕвзӕр ном нӕу, кӕд ӕгӕр патетикон у, уӕддӕр. Уыцы фӕндон Лондоны ӕмӕ Парижы хорзыл куы банымадтаиккой ӕмӕ йӕ фарс куы фӕлӕууыдаиккой, реалон бындур ын куы уыдаид, уӕд ыл сразы уӕвӕн уыди, коммунисттӕ уыцы рӕстӕджы дӕр «салоны» 'политиктӕ кӕд нӕ уыдысты, уӕддӕр. Ӕппынфӕстаг, Хурныгуылӕн паддзахадты хицауадтӕн уый ӕфсон скӕнӕн уыдаид, ӕмӕ ӕппӕт тыхтӕ баиу кӕныны сӕраппонд, стӕй ӕхсӕнадон змӕстытӕ цӕмӕй ма 'рцӕуа... о, афтӕ, галуаны мидӕг бафидауын, коммунисттӕн та иу чысылгомау исты министрад раттын... уый уӕды ӕууӕлтӕм гӕсгӕ уыдаид раст тӕрхон ӕмӕ раст тактикӕ. Рог уазал хъардта министры уӕнгты; ӕвиппайды куы нӕ расыффытт ластаид, уӕд, чи зоны,  цавӕр ӕмгьерыдзинады бахаудтаид!.. Уӕд коммунисттӕ иу ӕхсӕвмӕ ӕнӕхъӕн Прагӕ сӕ къӕхтыл слӕууын кодтой; сӕ къӕхтыл слӕууын кодтой карлины, высочаны, либенскы, смиховы заводтӕ; адӕм уынгты хъӕр кодтой: «Фидут, цы хӕстӕ домӕм, уыдон, хӕцӕнгарз — дзыллӕтӕн!» Адӕмы бардзытӕ парламентмӕ бацыдысты, Годжайы хицауады йӕ бынатӕй скъуырдтой, Готвальд та зӕронд парламенты тыргъӕй сӕдӕ мин адӕмы бардзмӕ расидти, цырын ӕй кодта: «Фидар лӕуут, фӕстӕмӕ ма раздӕхут!» Ӕмӕ йын адӕм дӕлейӕ дзуапп лӕвӕрдтой, республикӕйы сӕрыл тох кӕй кӕндзысты, уый тыххӕй. Романтик! Уый цалынмӕ ныхас кодта, уалынмӕ фӕсаууонмӕ Сыровойы хицауад ацъыкк ластой ӕмӕ хъуыддӕгтӕ иууылдӕр сбӕрӕг сты... Раст уыцы бон Готвальд дзырдта, президентмӕ бацӕуӕм, зӕгъгӕ, фӕлӕ министр ууыл, ай-гьай, не сразы, хатыр ракуырдта, уымӕн ӕмӕ ӕхсӕнадон клубмӕ сихор хӕрынмӕ тагъд-тагъд кодта. Ӕмӕ куыннӕ, дарддӕр-ма коммунисттимӕ иумӕ цӕуӕн уыдис, цы! Министры ныхыл зынди сагьӕсы нысан; уыдӕттӕ йӕ зӕрдыл кӕй ӕрбалӕууыдысты, уӕлдайдӕр та фӕстӕдӕр Готвальдимӕ, кӕй фембӕлди, уый,йын ныртӕккӕ дӕр ӕхсызгон нӕу... Министр уӕд фӕтарст ӕмӕ Готвальдӕн загъта: «Мах тӕппудтӕ стӕм... Сымахӕн уӕ бон у нӕ цӕсгомыл бату кӕнын дӕр...» Ӕмӕ -уыдӕттӕ иууылдӕр кӕд загъта, уӕддӕр сӕ афтӕ ӕмбарын мийаг нӕ хъуыди. Уымӕн ӕмӕ тыхст сахат лӕгӕн йӕ зӕрдӕйы фӕдыл ацӕуӕн дӕр вӕййы. Уый, айгъай, ӕрмӕстдӕр рӕсугьд ныхас йеттӕмӕ ницы уыди. — Ды бар куы радтис... ӕвӕццӕгӕн, ныр уым ныхас кӕнын райдыдтой...—уыцы ӕвиппайды фӕзынгӕ ӕвзӕр хъуыдытӕй йӕ атыдта йӕ секретарь. Министр ӕнӕ дзургӕйӕ йӕ сӕр батылдта. Радиоприемник^сабыр ныкъӕрцц кодта, ӕмбисонды кӕрдӕгхуыз зилакк тӕвд кӕнын байдыдта. Стӕй сыбарсыбур рахызти ӕнцад ӕмӕ ӕмхуызон лӕгъз ныхасмӕ. Министр базыдта, мораваг ныхасы ахӕт иучысыд кӕуыл зынди, уыцы. хицӕн хъӕлӕс. «Сидын уӕм, цырддзаст ӕмӕ цӕттӕ цӕмӕй уат, уымӕ, — бынтон баглвырдӕй хъуысын райдыдта приемникӕй. — Сидын зӕрдӕхӕлар чехтӕ ӕмӕ словактӕм сеппӕтмӕ дӕр, сымахмӕ — кусджытӕм, зӕхкусджытӕм, ӕрмгусджытӕм ӕмӕ интеллигенттӕм сеппӕтмӕ дӕр — сидын уӕм иудзинадмӕ ӕмӕ иумӕ архайынмӕ. Хъӕуты, зылдты ӕмӕ иннӕ центрты, алы ран дӕр алы партиты ӕмӕ ӕппӕтадӕмон организации демократон ӕмӕ прогрессивен адӕмты минӕвӕрттӕй аразут Национ фронты архайыны комитеттӕ. Реакцийы агентты провокацитӕн кӕрон кӕнут сӕ тӕккӕ райдайӕны...» Министрты сӕрдары фӕстаг дзырдтӕ нӕма ӕр,мынӕг сты, афтӕ, дын, ӕвиппайды, цыма денджызы бынӕй уыд, уыйау сыхъуысти тыхджын, нӕргӕ ӕмӕ дӕргъвӕтин ӕмхуызон гыбаргыбур, цыма хохы тӕрк къӕвдайы гыбаргыбур уыди: уый сӕвзӕрди адӕмы стыр фӕндонӕй, уыди йӕ иумӕйаг азӕлд. Хицӕн дзырдтӕ, бынтон бӕлвырд чи нӕ хъуысти, уыдон-иу, цыма къӕдзӕхтӕй дуры къуылдыхтӕ калди, уыйау ног ӕмӕ ног сгуыргуыр кодтой. Ӕрмӕстдӕр ӕй йӕ хъӕрмӕ гӕсгӕ бамбӕрста министр, сӕдӕ мин адӕмы бардз уыцы иу ныхас кӕй кӕны дыккаг хатт дӕр ӕмӕ -ӕртыккаг хатт дӕр. Ноджыдӕр ӕмӕ ноджыдӕр куы райхъуысти, уӕд ӕй бамбӕрста: «Хицауадӕй аиуварс кӕнӕм гадзырахатӕй цӕуджыты! Хицауадӕй аиуварс кӕнӕм гадзырахатӕй цӕуджыты! -Хицауадӕй аиуварс кӕнӕм гадзырахатӕй цӕуджыты! Хицауадӕй аиуварс кӕнӕм!..» — Ахуыссын ӕй кӕн, мӕ лымӕн!—мӕстӕй судзгӕйӕ фӕхъӕр кодта министр. Ӕмӕ та ногӕй ныххудти, ӕцӕг ацы хатт фырцинӕй ӕрхӕцгӕйӕ нӕ, фӕлӕ былтӕ зылынтӕ кӕнгӕйӕ, цыма исты мастгӕнаг ахордта, уыйау. Ӕмӕ йӕ сусӕг хъуыдыты зӕй цумаввонг секретарь! цур кӕй калы, уый дӕр дзы айрох, афтӕмӕй министр фӕкъӕртт ис: — Архайыны комитеттӕ! Нӕ хъусыс? Дилетанты ӕдылыдзинӕдтӕ! Ӕртын ӕстӕм азы куыд уыди, раст афтӕ! Уӕд сӕ фӕндыди Национ ныхмӕлӕууындзинады змӕлд сцырын кӕнын. топпытӕ байуарын фабрикты, хъӕуты та — музукк^егтӕн. Алы. завод, алы хъӕууон хӕдзар, алы быру бахъахъӕныны тыххӕй хъӕр кодтой. Ныр та, куыд ӕмбӕлы, афтӕ бадзурыны бӕсты, стын кӕнынц адӕмы ӕмӕ цавӕрдӕр архайыны комитеттӕ мысынц. Цӕмӕй схъарм уой, уый тыххӕй ныр сӕ хъӕлӕстӕ фаддзысты уынгты, музуккӕгтӕ ӕмӕ высочаны кусджытӕм та афтӕ кӕсдзӕн, цыма уыдон дӕр полйтиктӕ сты ӕмӕ министртӕй фылдӕр ӕмбарынц! Демагоги! Фӕлӕ мах Готвальдӕн—йӕ цӕст дӕр нӕма ӕрныкъулдзӕн, афтӕмӕй — ахӕм хицауад раттдзыстӕм ӕмӕ!.. Министр нырма ныр фембӕрста йӕ зӕрдӕвӕйлыддзинад ӕмӕ йе ’взагыл дӕндагӕй ӕрхӕцыди. Ӕрбайрох ӕй ис ӕмӕ ӕдылы , секретарь! цур ныха- % сыл схӕцыди. Демократа афтӕ' кӕй ӕмбары, уымӕ гӕсгӕ-иу кӕдцӕриддӕр йӕ туг рафыхти: парламентмаг адӕмӕй депутаттӕ ӕрвитын, адӕмы бардзытӕ горӕты фӕзты... Адӕмы бардзыты тӕф ын кӕддӕриддӕр ӕнад уыди. Цӕй, хорз, уым, Староместскӕй фӕзы дзы ӕцӕг бирӕ кӕй ис, уый... Фӕлӕ куыд ӕнӕуынон, куыд ӕвзӕр у дзыллӕйы ахӕм тыгуыр. Сӕдӕ, дыууӕ сӕдӕ мины... уыдон бардз куы сты уӕддӕр! Ӕмӕ милуан, дыууӕ милуаны, ӕхсӕз милуаны куы уа, уӕд та... бардз, бардз, бардз! «Ӕлгъаг мын сты ӕнӕфенд, чи ницы зоны, ахӕм сау адӕм. Ӕхсӕз милуаны... ӕмӕ уыдон ӕнӕхъӕн адӕм куы сты, афтӕ нӕу?»—йӕ хъусы йын сусӕгӕй дзырдта сайӕг хӕйрӕг. «Ӕнӕхъӕн адӕм? Ӕргом зӕгьын: ӕз сыл не ’ууӕндын. Адӕм нӕй! Ис ӕрмӕст бардз... ныртӕккӕ радиоприемничы чи гыбаргыбур кодта, уыйау, ӕнӕ цӕсгомбӕрӕг, тасуадзӕг... стӕй ис хицӕн адӕймӕгтӕ дӕр, мӕнӕ мӕ хуызӕттӕ, ӕмӕ гъе уыдон уыдзысты, политикӕ кӕй хонынц ӕмӕ йӕхимӕ чи ӕлвасы, уыцы диссаджы ӕхсызгон аивады сфӕлдисӕгтӕ, уыдон кусдзысты дунейы ӕнцойадӕн. Уый уыдон аккаг у се схъомылдзиндимӕ, сӕ равзӕрд, сӕ хицӕн интеллигентдзинадимӕ, стӕй ма, ӕппынфӕстаг, сӕ экономикой домбайдзинадимӕ. Ацы бардз та хъусдзӕни, хъусдзӕни мыккагӕй мыккагмӕ, кӕнӕ...» йӕ сусӕг хъуыдытӕ нӕма фӕци, афтӕмӕй министр уыцы хивӕндонӕй ӕмӕ разӕнгардӕй аздӕхти, ацы хатт кӕй сӕвзӕрстой, уыцы фӕскъуымты тактикӕмӕ. «Знон сӕ куыстӕй ацӕуыны тыххӕй гӕххӕттытӕ балӕвӕрдтой ссӕдз лӕджы... абон та афтӕ бакӕнӕн ис иннӕтӕн дӕр... Майер1 мах куы у, йӕ партийы нӕ ныхаоӕн уӕз ис... Уый фӕстӕ-иу ӕмбӕлттӕ иуцалдӕр боны сӕхӕдӕг иунӕгӕй хицауад кӕнынтӕй ахъазӕнт. Ӕппынфӕстаг, уыдон президентмӕ курӕг ацӕудзысты Градмӕ, хицауад ӕндӕр искӕмӕ куыд ратта, афтӕ, уымӕн ӕмӕ сын хъуыддӕгтӕ ӕрбӕрджытӕ кӕнын не ’нтысы. Уый фӕстӕ сын мах нӕ фӕндонтӕ сӕ разы ӕрӕвӕрдзыстӕм, афтӕ ӕмӕ афтӕ: мах хъӕуы мидхъуыддӕгты министрад, национ хъахъӕнынады министрад, зӕхкуысты министрад... ӕмӕ ӕндӕртӕ. Стӕй уӕд депутат Готвальдмӕ ӕмбырдтӕ ӕмӕ протесты митингтӕ аразынӕн уӕгьд рӕстӕг разындзӕн!» Ацы хъуыддӕгты дымӕгмӕ цы ис, уый министрӕн йӕ цӕстытыл куы ауад, уӕд фырцинӕй барызти: уырысимӕ бастдзинад слӕмӕгъ уыдзӕн, национализацийы политикӕмӕ ногӕй ӕркӕсдзысты, фабриктӕ ӕмӕ заводтӕ фӕстӕмӕ хицӕн лӕгты хӕдзардзин къухтӕм рацӕудзысты... Ӕрлӕудзӕн райгӕ, хъӕлдзӕг цард, нӕ классиков демократа ӕрфидӕрттӕ уыдзӕн, мах фехалдзыстӕм нацнон комитеттӕ, адӕмы хицауад кӕныны тыххӕй шахтерты ӕдылы хъуыдыйӕн кӕрон сараздзыстӕм. Мюнхены агъоммӕ кӕм уыдыстӕм, уым та фестдзыстӕм, стыр паддзахадтӕ та ныл парахатӕй ӕууӕндын байдайдзысты, уыдон нӕм ӕрбацӕудзысты инвестицитимӕ, нӕ экономикӕйыл нын уӕлӕмӕ схӕцдзысты. Ӕвӕдза, ӕгас дунейы паддзахадтӕ куы бавналой, уӕд бакӕнӕн цӕмӕн нӕй, цӕмӕн! Министрӕн йӕ зӕрдӕниз ӕвиппайды ӕрбайсӕфти, сцин кодта ӕмӕ йӕ сӕр разылди. Уымӕн ӕхсызгонӕй йӕ зӕрдыл ӕрбалӕууыди зноны пъартфел, ӕмбырдгӕнӕн залӕй, кӕроны нысаны хуызӕнӕн, кӕй ахӕссын 'кодтой, уыцы пъартфел,—ӕмӕ, хорз 1 Рахиз социалист, 1948 азы феврали онг ӕфсисады министр. цӕмӕдӕр чи ӕнхъӕлмӕ кӕсы, ахӕм лӕгау, *цин кӕнгӕйӕ, къухтӕ кӕрӕдзиуыл асӕрфта. Староместскӕй фӕзы адӕм ӕнхъӕлмӕ кастысты сӕ хъысмӕт алыг кӕнынмӕ. Лӕугӕ та дзы кодтой ныр ӕртӕ сахатмӕ ӕввахс, уазал ссӕдз градусы уыди, афтӕмӕй. Адӕмы бардз ӕнгом лааууыдысты кӕрӕдзимӕ, сӕ сӕрты та ленк кодта сӕ гусист фыдӕлты рагон цытджын хоралы хуызӕн, йӕ хуымӕтӕгдзинадӕй кадджын ӕмӕ бӕрзонд чи уыди, уыцы «Фӕллойы зарӕг». Адӕм сызмӕлыдысты ӕрмӕст бонӕмбисыл ӕмӕ семӕ иумӕ сызмӕлыди сӕ фыдыбӕстӕйы истори дӕр. Уыди мин фараст сӕдӕ цыппор ӕстӕм азы дыууын фыццӕгӕм февралы сабат. Ян Дрда ЦАЛДӔР АЗЫ ФӔСТӔ /у1 ах цыппарӕй бадтыстӕм хицӕн купейы, Прагӕ■* 1 йӕ Чехимӕ фӕссихор цы поезд араст, уым. Иӕ сӕрыл урс кӕлмӕрзӕн кӕмӕн уыд, уыцы сылгоймаг фегом-фегом кодта йе стыр кӕттаг хызын ӕмӕ йӕ куыствӕллад къухтӕй ӕвзӕрста чингуыты ’ргъом, афтӕмӕй сын сӕ нӕмттӕ йӕхи нымӕр дзырдта. Морзе тӕбын къурткӕ -кӕуыл уыдис, уыцы фӕтӕн риу ӕрыгон лӕппу лӕмбынӕг каста журнал «Творбӕ»-йы ног номыр ӕмӕ-иу дзы хаттгай кърандашӕй цыдӕртӕ бахахх кодта. Йӕ фарсмӕ иу мыдхуыз лӕппу зӕрдиагӕй каст роман «Ӕрыгон гвардийы» фӕстаг сыфтзе. Бӕзджйн ихсыд чиныджы сыфтӕ нал хӕцыдысты кӕрӕдзиуыл ӕмӕ иугай-дыгай згъӕлдысты бынмӕ, фӕлӕ дзы уый уӕддӕр йӕ цӕстӕнгас нӕ иста, цыма, зӕххыл йӕхи сабыр.гай чи ’рцӕйуагъта, уыцы изӕрмилты разӕй фӕуынмӕ хъавыд, уыйау. Ӕнӕ исты архайгӕйӕ ма дзы ӕрмӕст ӕз баззадтӕн. Мӕнӕн ӕхсызгон уыди, ме 'мвӕндаггонтӕ, алыхуызон адӕймӕгтӕ уӕвгӕйӕ, сеппӕт дӕр чиныгыл афтӕ ӕнувыд кӕй уыдысты, уый. Лӕг ӕнӕ къӕбӕрӕй куыд нӕ фӕразы, афтӕ ног Чехословакийы адӕм дӕр ӕнӕ чиныгӕй цӕрын пӕ фӕразынц. Мӕ сыхӕгтимӕ мӕ аныхас кӕнын тынг фӕндыдис, фӕлӕ мӕ мийаг куы батыхсой, уымӕй тӕрсгӕйӕсӕм дзурын нӕ бауӕндыдтӕн. Уӕдмӕ гимназист дӕр йӕ роман каст фӕцис. йӕ уымӕл сырх цӕстытӕй рудзынгӕй ӕттӕмӕ ныджджих, тынгӕй-тынгдӕр куыд талынг кодта, уымӕ. Ӕмӕ цыма уыцы сахат Кошевой Олегӕн ард хордта, уыйау йе ’нахъом цӕсгом уыдис ӕфсӕрмхуыз. Поезд фӕцӕйхӕццӕ кодта иу стыр станцӕмӕ ӕмӕ йӕ цыд фӕсабырдӕр. Вагӕтты буфертӕ кӕрӕдзи скъуырдтой ӕмӕ сӕ зыланг азӕлыд уӕлдӕфы. Морӕ къуртгӕджын лӕппу ӕлгъитӕгау цыдӕртӕ загъта машинистӕн, поезд тӕрын кӕй нӕ зоны, уый тыххӕй. Гимназист фӕцух йӕ арф хъуыдытӕй ӕмӕ ӕнкъардхуызӕй загъта: — Нырма Здицӕйы куы стӕм. — Ӕмӕ дӕ дард цӕуын хъӕуы?—афарстон ӕй ӕз. Лӕппу загъта, ӕз хорз кӕй зонын, Хуссар Чехийы горӕттӕй иу ахӕмы ном. Кзед дзы рагӕй нал уыдтӕн, уӕддӕр мӕ зӕрдӕйӕ иӕ хицӕн кӕны, уый тыххӕй ӕмӕ мӕ сабийы бонтӕ уым арвыстон. — Гимназы ахуыр кӕныс? — бафарстон ӕй ӕз. — Ӕвдӕм къласы ахуыр кӕнын, — ӕфсӕрмыгӕнӕгау ӕмӕ сӕрӕстырӕй дзуапп радта лӕппу. Ӕмӕ уайтагъд мӕ зӕрдыл ӕрбалӕууыдис, бур ахуырстдуары сӕрмӕ, йӕ уӕлӕ урс ахорӕнӕй римаг цифрӕ авд фыст, афтӕмӕй цы чысыл сау фӕйнӕджы гӕбаз хуыд уыдис, уый.	* Къласы фӕлӕууӕн кӕмӕй нӕ уыд, суанг ма уыцы тӕф дӕр бамбудыдтон, уымӕл мелы, фӕткъуыты цъӕртты, стӕй рагон цӕнгӕт пецы ӕнӕвгъауӕй арт цы сугтӕй ӕндзӕрстам, уыдоны тӕф. Ӕмӕ йӕ фыдуынд хуыд ӕнцъылдтӕ костюмы къласы къӕсӕрыл чи лӕууыд, уыцы хӕнкъуытӕ зӕронд ахуыргӕнӕг мӕ цӕстытыл ауад. йӕ худӕджы хъихъгӕнаг хъӕлӕс дӕр, стӕй-иу кӕддӕриддӕр зондамонын цы ныхӕстӕй 'райдыдта: «Ӕгъдауы ахсджиаг принципмӕ гӕсгӕ...», зӕгъгӕ, уыдон дӕр мӕ хъусты зӕлланг кодтой. — Куыдтӕ цӕры зӕронд «Ахсджиаг принцип»? Дзӕбӕх, ӕнӕниз у?, — бафарстон ӕз ӕвдӕм къласы ахуыргӕнинаджы.  Цыма мӕ лӕппу нӕ бамбӕрста, уый каст мӕм ӕрба кодта. — Ахуыргӕнӕг Малекӕй дӕ фӕрсын, латинаг ӕмӕ грекъаг ӕвзаджы ахуыргӕнӕгӕй. Кӕд ӕй, зӕгъын, мийаг зӕрондӕй йӕ куыстӕй суӕгьд кодтой. Лӕппуйы цӕсгом туджы разылд ӕмӕ дзуапп радта: — Ӕмӕ уый... зӕронд куы нӕма у. Ӕз хорзау нал фӕдӕн. Ӕвӕццӕгӕн, ныхас йе ’рвадыл цӕуы. «Ахсджиаг принципыл»—мах ӕй афтӕ хуыдтам скъолайы—мӕнмӕ гӕсгӕ йыл ӕртиссӕдз азӕй къаддӕр нӕ цӕудзӕн ӕмӕ цы гуыбыр уыд, уымӕй ноджы гуыбырдӕр ныццис афонмӕ. Уалынджы урс кӕлмӕрзӕнджын сылгоймаг, ӕвӕццӕгӕн, уыцырдыгон чи уыд, ахӕм нын нӕ ныхас айста. Бынтон дисыл та мӕ уый бафтыдта. — Ды господин ахуыргӕнӕгӕй... ома ӕмбал Малекӕй зӕгъыс? Ӕмӕ уый нырма, гьӕйтт, зӕгъгӕ, саджы хуызӕн куы у. Стыр ӕххуыс нын бакодта нӕ хъӕуы хъӕууонхӕдзарадон кооператив саразынӕн. Иуахӕмы хъӕздыг цӕрджытӕй кӕмӕйдӕр трактортӕй дон рауадзын куы «ферох», цӕмӕй сӕ радиатортӕ ныссӕлой ӕмӕ фӕйнӕрдӕм атоной, уый тыххӕй, уӕд сӕ ӕгас хъӕубӕсты раз афтӕ фӕхудинаг кодта, ӕмӕ сӕ сӕртӕ уӕлӕмӕ сисын нал уӕндыдысты. Компартийы нысан йӕ риуыл кӕмӕн бафиппайдтон, уыцы бур къуртгӕджын нырма ницы дзырдта, фӕлӕ бӕрӕг уыдис, нӕ ныхасмӕ йӕ мидбылты худгӕйӕ, иттӕг зӕрдиагӕй йӕ хъус кӕй дары, уый. Уалынджы йӕхи нал баурӕдта ӕмӕ дзурын райдыдта. — Бахатыр кӕн,—ӕлхыскъӕмхасӕнты загъта лӕппу, дис кӕй кодтон, уый йын ӕхсызгон уыдис, афтӕмӕй,—ӕз ма дын ноджыдӕр фехъусын кӕндзынӕн ӕнӕнхъӕлӕджы ног хабар: «Ахсджиаг принцип» у нӕ районы партийы комитеты уӕнг. — Ӕмӕ кӕмӕй зӕгъут, уый «Ахсджиаг принцип» ӕцӕг у?—ӕнӕууӕнк фарст акодтон ӕз хъӕрӕй. Ацы хабӕрттӕ иууылдӕр мӕнмӕ кастысты фын фенӕгау. Уӕд фӕтӕнгуыр ӕрыгон лӕппу радзырдта, «Ахсджиаг принцип» бирӕ кӕй уар'зта, . ӕмӕ йе скъоладзаутӕн ӕнӕ чиныгмӕ кӕсгӕйӕ кӕй ахуыр кӕнын кодта, ахӕм рӕнхъытӕ Овидияйы «Метаморфоз»-ӕй. Сыгъзӕрин феста фыццаг дуне, адӕм тыхми нӕ зонгӕйӕ, Сӕхицӕн закъон дӕр, ӕгъдау дӕр, ӕмӕ бар дӕттӕг дӕр кӕм уыдысты. Цы ма йӕ зонын хъуыдис, ме. ’взонг ӕмбӕлццон «Ахсджиаг прннципмӕ» чи ахуыр кодта, ахӕм кӕй уыд, уый. Мӕхи нал баурӕдтон ӕмӕ йын йӕ ныхас айстон: Зӕхх дӕр сын хойраг ӕнӕвгъау лӕвӕрдта, Гутон ӕмӕ къӕпийы андзӕвд нӕ зонгӕйӕ. Лӕппу бахудт ӕмӕ загъта: — Ныр ме ’мгусӕг «Ахсджиаг принцип» уыцы сыгъэӕрин ӕнусмӕ ӕндӕр цӕстӕй кӕсы. — Ды, кӕй зӕгъын ӕй хъӕуы, уымӕ ахуыр кодтай? — бафарстон ӕз. — Ай-гъай... Ӕз дӕр уыцы ӕнамонд къласӕй дӕн, 1942 азы сӕм Гейдрихы амарыны хабар хорз кӕй фӕкаст, уый тыххӕй ӕртӕ лӕппуйы кӕмӕй фехстой, уыцы къласӕй. Мӕ мыккаг у Горак, йӕ зынг кӕмӕн бахуыссыд, уыцы лӕппуйы—Гавелкӕйы . фӕстӕ алфавитмӕ гӕсгӕ дыккаг ӕз уыдтӕн. Ӕмӕ неппӕты зӕрдыл дӕр ӕрлӕууыд не скъолайы зӕронд ахуыргӕнӕджы лӕгдзинад. Фашистты ӕвирхъау тыхмиты рӕстӕг ын йе ’ртӕ ахуыргӕнинаджы ингӕнмӕ куы барвыстой, уӕд уый ӕгас ӕвдӕм къласӕн дӕр ӕргомӕй загъта, Гейдрихӕй фервӕзыны хъуыддаг хорзыл кӕй нымайы ӕмӕ фыдӕзнаджы агӕрах кӕнын тӕригъӕд кӕй нӕу, уый. — Стӕй та цы бацис «Ахсджиаг принцип»?— цымыдис фарст "акодтон ӕз, уымӕн ӕмӕ 1942 азӕй фӕстӕмӕ Малекӕй ницыуал хабар фехъуыстон. — Цыдӕртӕ радзурын мӕ бон у, бӕгуыдӕр. Не ’ртӕ ӕмбалы нын куы фехстой, уый фӕстӕ ӕвдӕм кълас пырхгонд ӕрцыд, мах йу концентрацион лагерӕй иннӕмӕ ракӕ-бакӕ кодтой, стӕй нӕ Германмӕ кусынмӕ. арвыстой. Кӕм куыстам, уыцы заводыл бомбӕтӕ куы ӕппӕрстой, уыцы рӕстӕджы мӕнӕн ӕмӕ ме 'мбӕлттӕй дыууӕйӕн ралидзын бантысти. Бон-иу ӕмбӕхст уыдыстӕм, ӕхсӕв та-иу Чехимӕ нӕ фӕндаг дардтам ӕмӕ ӕппынфӕстаг ӕрбахӕццӕ стӕм нӕ райгуырӕн бӕстӕмӕ. Мах бынтон сфӕлмӕцыдыстӕм, фӕлӕ знӕгты ныхмӕ нӕ зӕрдӕты цы ӕнӕуынондзинады арт сыгъди, уый нӕ разӕнгард кодта. Мах агуырдтам, кӕмдӕр, нӕ горӕтмӕ хӕстӕг цы партизанты къорд уыди, уый. Стонг ӕмӕ фӕлладӕй нӕ къӕхтыл нал лӕууыдыстӕм. Цы нӕ кодтам, уӕддӕр партизанты ссарын нӕ бон нӕ баци. Ӕрмӕст фӕстагмӕ бамбӕрстам, уыдон куыд къӕрццхъус сты, куыд арӕхсынц сӕхй хъахъӕнынмӕ, уый. Дыууӕ къуырийы дӕргъы мах зыдтой, сӕ цӕст дардтой нӕ алы къахдзӕфмӕ дӕр, фӕлӕ ныл не ’ууӕндыдысты, уымӕн ӕмӕ уыцы рӕстӕджы нацисттӕ хъӕдмӕ ӕрвыстой сӕ нымудзджыты. Иухатт, къудзиты аууон нӕ фӕллад куыд уагьтам, афтӕ нӕ хъӕдгӕс ӕнӕнхъӕлӕджы ӕрбаййӕфта. Раздӕр нын йӕ хӕцӕнгарзӕй нӕ- уд ауайын кодта, стӕй нын бафӕдзӕхста, изӕры-иу хъӕдгӕсы хӕдзармӕ рацӕут, зӕгьгӕ. Уым нӕм ӕнхъӕлмӕ каст партиз(анты къорды комиссар лейтенант Водолазов. Хынцфарст бакӕныны фӕстӕ нӕ ахуыдта партизанты бынатмӕ ӕмӕ нӕ уым сӕ хицау капитан Олексинский айста йӕ къорд «Ӕхсырф ӕмӕ дзӕбуг»-мӕ. Уым уыдысты советон парашютисттӕ ӕмӕ бирӕ чехӕгтӕ. Мах сыгътам заводтӕ, рӕмыгътам ӕфсӕнвӕндӕгтӕ, пырх кодтам транспорт. Иудзырдӕй, ӕвзӕр нӕ куыстам, фӕлӕ уый ӕндӕр хъуыддаг у. Гъе уӕд та «Ахсджиаг принципыл» ногӕй сӕмбӕлдтӕн партизанты къорды. Иухатт мӕ арвыстой раззаг постмӕ, горӕтӕй ӕхсӕз километры ӕттӕдӕр. Уый уыди цыппор цыппӕрӕм азы октябры, сыфтӕр сбур ӕмӕ ма мӕнг хӕст кодта бӕлӕсты къалиутыл. Хур ма фӕстагмӕ зӕхх стӕфсын кӕнынмӕ бӕргӕ хъавыд, фӕлӕ йӕ тынтӕ нал тавтой. Ӕз схызтӕн фадхъӕд бӕласӕй- ӕмбӕрзт рагъмӕ, чысылтӕ мӕм зындысты нӕ горӕты трубатӕ. Мӕ зӕрдӕ ӕрӕнкъард. Тынг мӕ ӕрфӕндыд нӕ хъӕубӕстӕй искӕуыл фембӕлын: йӕ уарзонимӕ баныхас кӕнгӕйӕ чи ’рбазгъордта, ахӕм чызгыл, сугтӕ ӕмбырд кӕнынмӕ хъӕдмӕ чи ’рбафтыд, ахӕм зӕронд усыл. Бӕллыдтӕн хъӕдбынӕй уыдонмӕ ракӕсынмӕ, ӕмӕ ӕндӕр ницы, фаглӕ мӕ цӕстӕнгасӕй нӕ бинонтӕн салам арвитынмӕ. Уалынджы, дын, рагъы рӕбын фӕндагыл ауыдтон иу адӕймаджы. Йӕ къахы айСтӕй йыл фӕгуырысхо 1 Чехослэзакаг радзырдтӕ дӕн... Кӕсӕнцӕстытӕй акастӕн ӕмӕ йӕ базыдтон... «Ахсджиаг принцип». Рагьӕй бынмӕ мӕхи куыд раскъӕрдтон, уый ныхӕстӕй зын зӕгьӕн у. Исты тас у, нӕу, уый мӕ фӕсонӕрхӕджы дӕр нал ӕрцыд. Хӕдӕхсгӕ топп мын мӕ .риу хоста, къалиутӕ мын мӕ цӕсгом тыдтой, иухатт та, дзедзыр кӕм зад, ахӕм дзыхъы смидӕг дӕн, фӕлӕ уӕддӕр цалынмӕ «Ахсджиаг принципы» баййӕфтон, уӕдмӕ нӕ ныллӕууыдтӕн. Фӕндаг хъӕдмӕ кӕм фӕзилы, уым ӕм хӕстӕг куы бацыдтӕн, уӕд куыддӕр тӕрсӕгау фӕкодтон, мӕ хӕдӕхсгӕ ӕмӕ, немыцаг парашютистӕй кӕй систон, уыцы кӕрдӕгхуыз плащыл йӕ цӕст ахаста ӕмӕ мӕм ӕнӕууӕнк каст кодта. Фӕлӕ мын мӕ шляпӕ куы ауыдта, уӕд мыл баууӕндыд. — Дӕ хорзӕхӕй, ам цы ми кӕныс, Горак, стӕй дын мӕнӕ ай цы у? — цыма къласы цы не ’мбӕлы, исты ахӕм кӕнгӕ мӕ баййӕфта, уыйау йӕ мӕллӕг ӕнгуылдзӕй ацамыдта хӕдӕхсгӕмӕ. — Уый, господин ахуыргӕнӕг, бахатыр кӕн, уырыссаг хӕдӕхсгӕ у,—загътон ӕз, мӕнӕ скъоладзауы исты азымджынӕй куы ссарой, уӕд уый хорзау куыд нал фӕвӕййы, уыйау. — Уый та афтӕ ӕмбарын хъӕуы, ӕмӕ ды... — Айгъай, господин ахуыргӕнӕг, ныр иуцалдӕр мӕйы бӕрц... Уӕд мын зӕронд ахуыргӕнӕг мӕ къух тынг нылхъывта, йӕ зӕрдӕ суынгӕг ӕмӕ загъта: — Стыр бузныг, Горак... мӕ къласы хорз лӕппутӕ кӕй ис, ӕз уый рагӕй дӕр зыдтон... Уыцы ныхӕсты фӕстӕ фефсӕрмы ис, цыма йӕхӕдӕг истӕмӕй зылын уыдис, уыйау. Балӕвар мын кодта йӕ хӕрынкъа, йӕ дзыппы цы иунӕг фӕткъуы разындис, уый, стӕй мын тыххӕй мӕ къухты сагъта йӕ авторучкӕ: куыд вӕййы, цы вӕййы, мийаг, дам, дӕ «истытӕ» фыссын куы бахъӕуа. Тынг мыл кӕй тыхсти, уымӕй, бауырнӕд уӕ, мӕ зӕрдӕ афтӕ 'рбауынгӕг ис, ӕмӕ ма мӕ цӕссыгтӕ дӕр ӕркалдысты. Мах иумӕ фӕлӕууыдыстӕм—мӕнӕн афтӕ ӕргомӕй цӕуын, кӕй зӕгъын ӕй хъӕуы, ныббаринаг хъуыддаг нӕ уыд—сахатӕй фылдӕр бӕзджын къу। дзиты астӕу фӕндаджы был ӕмӕ баныхас кодтам ӕртӕ боны фӕстӕ та ногӕй сӕмбӕлыны тыххӕй. Ард мын хордта, уый, дам, ома хъӕды дӕргъвӕтин рӕстӕг тезгъо кӕнын, ӕз «кӕуыл фӕцалх дӕн ӕмӕ кӕй уарзын», ахӕм куыст у, зӕгьгӕ, ӕмӕ нӕ хынцфарст байдыдта, цы ма нӕ хъӕуы, уымӕй. Зӕрдӕ нын ӕвӕрдта, цыдӕриддӕр уӕ хъӕуы, уыдон уын ӕз горӕтӕй ӕрбахӕсдзынӕн, зӕгъгӕ. Ӕз ын бафӕдзӕхстон, цалдӕр дзаумайы ӕрласын: нӕхи ӕмӕ нӕ сыхаг районы бӕлвырд картӕтӕ, дзӕнхъатӕ, кӕд амал ис, уӕд иу чысыл цайгӕрдӕг,—нӕ комиссар цай рагӕй мысы. Зӕрондӕн цы бафӕдзӕхстон, уыдон иууылдӕр биноныг ныффыста йӕ блокноты. «Хӕрзбон» зӕгъыны размӕ ма мӕ афарста: — Уӕхи аирхӕфсынӕн уӕ кӕд классикой литературӕйӕ исты хъӕуы? Овидияйы уацмыстӕй? Ды латинаг ӕвзаг кӕддӕриддӕр иттӕг хорз зыдтай... Мӕ фембӕлды тыххӕй нӕ комиссар Михаил Константины фыртӕн куы радзырдтон, уӕд мӕм тынг хӕцыд, стӕй мын ахуыргӕнӕгимӕ ӕмбӕлынӕн бар дӕр нӕ радта: — Зӕронд йӕ дзых нӕ бауромдзӕн, хабар ахъӕр кӕндзӕн ӕгас горӕтыл. Ӕз комиссарӕн радзырдтон, Гейдрихы амарыны хъуыддаг «Ахсджиаг принцип» хорзыл куыд банымадта, уый. Михаил Константины фырт мӕм зӕрдиагӕй байхъуыста, стӕй йӕ худ йӕ ныхыл бындӕр ӕр-, кодта ӕмӕ загъта: — Уый ӕндӕр хъуыддаг у... Ӕртӕ боны фӕстӕ Михаил Константины фырт ахуыргӕнӕджы размӕ мемӕ ацыди. Нӕ комиссар ӕмӕ ахуыргӕнӕг Малек тынг балымӕн сты. Раст зӕгъын хъӕуы, фыццаг сӕ ныхас нӕ бадт. Хӕсты размӕ Михаил Константины фырт уыдис историон факультеты аспирант; сӕ фембӕлдыл фондз минуты куы рацыд, уӕд фӕбыцӕу ис «Ахсджиаг принципимӕ», рагон заманы эллинты демократа цавӕр уыдис, уый тыххӕй. «Ахсджиаг принцип» уый нымадта ӕппӕтӕй .хуыздӕрыл. Мишӕ чехаг ӕвзагыл бамбарын кодта, историмӕ марксистон цӕстӕй кӕсын кӕй хъӕуы, уый. — Ӕмӕ исты мийаг марксизмы теори раст у!..— ӕнӕ ’рхъуыды ныхас сӕппӕрста ахуыргӕнӕг. Уыцы ныхӕстӕй Мишӕйы цӕсгом сырх-сырхид афӕлдӕхт, фӕлӕ йӕхиуыл фӕхӕцыд. — Ӕмӕ ды искуы'бакастӕ Марксы, Ленины кӕнӕ Сталины чингуытӕ? — Нӕ бакастӕн...—загъта «Ахсджиаг принцип»,— фӕлӕ иууылдӕр куыд дзурынц, афтӕмӕй... — Афтӕ ӕрмӕстдӕр ӕдылытӕ дзурынц, мӕ фыды хай. Ды уал сӕ кӕсгӕ бакӕ, стӕй уый фӕстӕ бӕрӕг уыдзӕни. Ахуыргӕнӕгыл цыма уазал дон бакалдӕуыд, уыйау фӕци. йӕ цӕстытӕ бынмӕ ӕруагъта ӕмӕ йӕ хуыз фӕцыд. Ӕз тынг фӕтӕригъӕд кодтон уыцы хӕларзӕрдӕ, сывӕллонау ӕууӕнкджын зӕронд лӕгӕн. Уӕды онг йӕ сӕр дзаг уыд Платоны хъуыдытӕй. Тынг зӕрдиагӕй йӕ уырныдта, Сенекӕйӕ фӕстӕмӕ нӕ дунейы тыххӕй ахъаззагӕй кӕй ничи ницы загъта, уый. «Ахсджиаг принцип» иуцасдӕр ахъуыды кодта, стӕй йӕ цӕстытыл схӕцыд, комиссармӕ комкоммӕ бакаст ӕмӕ загъта: — Дӕ хорзӕхӕй, ныббар мын. Ӕз ӕцӕг куы кодтон, ӕцӕг ӕдылы ныхӕстӕ. Нӕ сӕрибардзинадыл хӕцынӕн уын хъару цы ахуырад дӕтты, уый ӕцӕг хорз ахуырад у. Михаил Константины фырт ахуыргонд адӕймаг уыди. Чехимӕ куы цыд (махмӕ йӕ ӕруагътой парашютыл), уӕд сӕхицӕй йемӕ рахаста «ӔК(б)П-йы нсторийы цыбыр курс». Ӕмӕ-иу нӕ фӕллад куы уагътам, уӕд-иу ,дзы пайда кодта. Уыцы рӕстӕджы мах сӕртӕ та дзаг уыдысты фӕстӕзад идеалистон хъуыдытӕй. «Ахсджиаг принципимӕ» сӕмбӕлыньг фӕстӕ, изӕры лагеры Михаил Константины фырт мӕнмӕ иуварсмӕ асидти ӕмӕ мын загъта: — Байхъус-ма, Володя, уыцы зӕрондӕн исты бакӕнын хъӕуы. Нырма йын лӕппуйы зӕрдӕйы хуызӕн ис... Цыппар мӕйы партизантимӕ фӕуыны рӕстӕджы ӕз базыдтон дыууӕ-ӕртӕ сӕдӕ уырыссаг ныхасы. Михаил Константины фырт дӕр афтӕ. Цы зыдтам, уый фӕрцы раст уыцы изӕр мах тӕлмац кӕнын райдыдтам «Цыбыр курсы» цыппӕрӕм сӕры дыккӕгӕм хай—«Диалектикон ӕмӕ историон материализмы тыххӕй». Дзырд дзырды фӕдыл тӕлмац кӕнгӕйӕ, аст бонмӕ уыцы куыст фестӕм. Уый фӕстӕ Михаил Константины фырт, зӕрондыл куыддӕр фыццаг хатт фембӕлд, афтӕ йӕм ӕй радта. Цъӕх цъарджын тетрад куыд иста, афтӕ фӕкомкоммӕ дӕн, «Ахсджиаг принципы» мӕллӕг къухтӕ куыд зырзыр кодтой, уымӕ. Уый.фӕстӕ ӕртыккӕгӕм бон, фӕззыгон къӕвдатӕ нӕма райдыдтой, афтӕ мах ныууагътам нӕ лагерь. Хъӕдрӕбынты дыууӕ 'хсӕвы фӕцыдыстӕм хуссар-ныгуылӕнмӕ ӕмӕ бабырстам гитлеронтӕм, фӕзынын ӕнхъӕл нын ӕппындӕр кӕцӕй нӕ уыдысты, уыцы 'рдыгӕй. Хӕсты фӕстаг зымӕджы, искуы-иу хатт йеттӕмӕ мах ӕнцой бон нӕ федтам, хӕцыдыстӕм ӕмӕ хӕцыдыстӕм ӕнӕ кӕронскъуыдӕй. Иу фашист дӕр нал ныууагътам хъӕдрӕбын хъӕуты, фӕсырдтам сӕ. Куадзӕнмӕ мах ӕрбаздӕхтыстӕм нӕ фыццаг бынатмӕ. Зымӕг-зымӕджы дӕргъы нӕм Малекӕй ӕппындӕр ницы хабар уыди. Михаил Константины фырт йӕ кой арӕх кодта. — Цӕй, цы фӕцис нӕ зӕронд?—афарста мӕ иу изӕр, арты фарсмӕ бадгӕйӕ.—Ахуыр кӕныны тыххӕй дӕм цы зонд ис? — Ахуыр кӕнын, ӕнӕмӕнг, Михаил Константины фырт,—дзуапп радтон фидарӕй. — Фендзыстӕм уӕдӕ... Ӕрцӕудзӕн рӕстӕг уымӕн дӕр, горӕт штурмӕй байсдзыстӕм, стӕй уый фӕстӕ зӕрондӕн экзамен сараздзыстӕм. А-фӕстаг къуырийы нӕ къорд бацис цыппар сӕдӕ адӕймаджы ӕмӕ 5-ӕм майы боныцъӕхтыл уыцы иу цӕфӕн ӕцӕгӕй дӕр райста горӕт. Немыцы гӕрнизон дӕрӕнгонд ӕрцыд. йӕ фылдӕр хай айдагъ мидӕггаг дзаумӕтты сӕхи радтой. Ӕрмӕст ма вокзалы, вагӕтты' бадынмӕ куыд хъавыдысты, афтӕ цы эсэсовонты баййӕфтам, уыдон немӕ хъазуатрн хӕст самадтой. Горӕт хъахъӕнын мах бабар кодтам, коммунистты разамонӕг кусджытӕй ӕмӕ чысыл ӕрмӕдзы куыстгӕнджытӕй тагъд-тагъд кӕй ацарӕзтам, уыцы революцион гвардийӕн. Стӕй горӕты уӕзласӕн машинӕйӕ цыдӕриддӕр уыдис, уыдон ӕрӕмбырд кодтам ӕмӕ дзы «ӕз раздӕр фӕуонӕй» атахтыстӕм хуссары ’рдӕм, фыртӕссӕй чи лыгъди, уыцы эсэсовонты фӕдыл. Уыдон горӕтӕй фынддӕс километры ӕттӕдӕр, адӕмыл сӕ масты пырх калдтой, хъӕутыл арт ӕндзаргӕ, сылгоймӕгтӕ ӕмӕ сывӕллӕтты маргӕ, лыгъдысты хуссары ’рдӕм. Цыппар боны дӕргъы, суанг 9-ӕм майы онг мах бавзӕрстам уӕззау хӕстытӕ, нацистон ӕрра бирӕгъты бал сургӕйӕ. Капитан Олексинскийы хӕстон фӕлтӕрддзинады ӕмӕ Михаил Константины фырты хъӕбатырдзинады фӕрцы, тӕккӕ тӕссагдӕр рӕтты-иу ӕппӕты разӕй уыдон кӕй фӕзындысты ӕмӕ уымӕй не 'фсӕддонты фӕллад уӕнгты хъару ӕмӕ ныфс кӕй уагътой, уый фӕрцы махӕн бантыст стыр диссӕгтӕ: ныффалгӕрон кодтам эсэсрвонты, кӕд махӕй дыууӕ хатты фылдӕр уыдысты, уӕддӕр. Фӕсырдтам сӕ хъӕутӕй ӕмӕ кӕрон скодтам знаджы фыдмитӕн. Уыдон къордгӕйттӕй фӕлыгъдысты хъӕдтӕм, фӕлӕ сын мах радыгай сӕ хъӕстӕ сихсийын кодтам. Рох уӕ ма уӕд уый, ӕмӕ нӕ адӕмӕн се ’рдӕг хӕстон хъуыддагыл ӕппындӕр кӕй никуы ахуыр кодтой, стӕй раздӕр махонтӕй бирӕтӕ эсэсовонты, нӕмыг кӕм нӕ хизы, кард кӕй нӕ кӕрды, ахӕм цыдӕр ӕнахуыр удгоймӕгтыл кӕй нымадтой, уыцы профессионален лӕгмартӕм хӕцӕнгарз, техникӕ махӕй бирӕ фылдӕр кӕй уыди. Фӕлӕ Михаил Константины фырты разамындӕй нӕдӕр фӕллад зыдтам, нӕдӕр тас. Цы стыр тых ӕм уыди ӕмӕ знагмӕ цы ӕиӕуынондзинад дардта, уыдон ныфс уагътой, ӕвӕлтӕрд уӕвгӕйӕ, сахъ лӕппуты зӕрдӕты. Фарӕстӕм майы бон ӕртӕ сахатыл мах ныппырх кодтам эсэсовонты фӕстаг ӕрдонг. Гӕрӕхтӕ банцадысты хъӕды. Ӕрмӕст ма-иу хаттӕйхатт кӕцӕйдӕрты райхъуыстысты. Капитан Олексинскийы штаб ӕрбынат кодта хъӕдрӕбын, ныллӕг къутавртӕй ӕмбӕрзт чи уыд/иу ахӕм обауыл. Уый схуыдтой «Ауындзӕн обау». Зӕронд цӕрджытӕ куыд дзырдтой, афтӕмӕй ӕнус ӕмӕ 'рдӕджы размӕ ам императоры мушкетертӕ ӕрцауыгътой зӕхкусджыты бунт амидингӕнджытӕй сӕдӕйы. Махӕй цыппар километры ӕттӕдӕр тыгъд быдырты цыд стыр соса фӕндаг, ууыл фашистов автомобилтӕ ӕмӕ-танктӕ хъомпалӕй куыд лыгъдысты, уый ӕнӕ кӕсӕнцӕстытӕй дӕр хорз зынди. Уыдон тагъд кодтой хуссар-ныгуылӕны ’рдӕм, америкаг- ӕфсӕдтӕм. Капитан Олексинскийӕн, цыма бинокль йӕ цӕстытыл баныхӕстӕуыд, уыйау ӕй дӕлӕмӕ нал уагъта ӕмӕ зӕрдиагӕй каста фӕндагмӕ. Олексинский ӕнцад адӕймаг у, фӕлӕ фырцинӕй сонт хъӕр фӕкодта: — Махонтӕ! Махонтӕ! Танктӕ! Мах нӕ кӕрӕдзийӕ раскъӕф-баскъӕф кодтам, фашисттӕй кӕй байстам, иу ахӕм бинокль. Ӕнӕ иу хъыпп сыппӕй дардмӕ кастыстӕм ӕмӕ фырцинӕй нӕ къӕхтӕ нӕ быны дыдӕгътӕ кодтой. Сосамӕ ӕрбафсӕрста кӕрдӕгхуыз ахуырст танкты стыр къорд, сӕ мӕсгуытыл уыдис фондзтигъон сырх стъалытӕ. Уыдон фӕстаг фашистов машинӕтыл сӕхи ныццавтой ӕмӕ сӕ фӕндагӕй фӕйнӕрдӕм фӕсырдтой, знӕгтӕн сӕ сӕр сӕ кой ссис ӕмӕ  быдыртӕм, уыгӕрдӕнтӕм лидзынвӕнд' кодтой. Фӕлӕ сӕ советон танктӕ ӕхстой ӕмӕ цагътой. — Ура! Ура!—хъӕр кодтам мах, фырцинӕй нӕ зӕрдӕтӕ суынгӕг сты, нӕ худтӕ тылдтам, топпӕй хӕрдмӕ ӕхстам, уырыссӕгтӕн салам лӕвӕрдтам. Михаил Константины фырт не ’хсӕн кӕй нӕ уыд, уый никӕйы зӕрдыл ӕрлӕууыди. Ӕрмӕст дыууӕ автоматчикы, сӕхӕдӕг кӕй ацарӕзтой, ахӕм бӕрз насилкӕ Олексинскийы къӕхты раз куы ӕрӕвӕрдтой, уӕд ӕм неппӕт дӕр уыцы иу каст фӕкодтам, ӕмӕ нӕ зӕрдӕтӕ бауазал сты. Нӕ комиссарӕн йӕ уӕлӕ, хурмӕ чи сивта, ахӕм хӕдон, афтӕмӕй, ӕнӕ улӕфгӕйӕ хуыссыди бӕрз бӕласы цъӕх къалиутыл.—Фашистов сырд ӕй фӕсвӕдӕй ӕрбахста, ӕмӕ йӕ гуыбын уӕззау цӕф фӕци,—загъта автоматчиктӕй иу. Михаил Константины фырты цӕстытӕ уыдысты бынтон гом. — Уӕ, мӕ зынаргъ ӕфсымӕр...—капитан Олексинский ракъул кодта комиссары ӕмӕ йын бинокль йӕ цӕстытыл авӕрдта. Бӕрӕг уы^, йӕ уд исгӕйӕ ма иу хатт цӕмӕй акӕса, уый тыххӕй кӕй ӕрбамбырд кодта йӕ фӕстаг тыхтӕ. — Сырх...—фӕсус хъӕлӕсӕй загъта комиссар. Афтӕ зынди, цыма йын фенцондӕр ис. Фӕлӕ уайтагъд фӕбырыд капитаны къухтӕй ӕмӕ йӕ сӕр ӕрхауд бӕрз бӕласы цъӕх къалиутыл. йӕ царды ма фӕстагдӕр цы федта, уый уыдис йӕ райгуырӕн бӕстӕйы уӕлахизхӕссӕг сырх тырыса. Фашистты кӕцӕй фӕсырдтой, уыцы хъӕуты зӕхкусджытӕ сӕ чысыл уӕлмӕрдты ныгӕдтой се 'мбӕлтты мӕрдтӕ. Фӕлӕ мах бафӕндыдис нӕ комиссары нӕхи горӕты баныгӕнын, Олексинский сразы ис нӕ фӕндыл. Иу хъӕууон уӕрдоны ног фӕйнӕджытыл сӕвӕрдтам комиссары мард, уӕлейы йӕ бамбӕрзтам, ахуыргӕнӕг нын цы чехословакаг тырыса радта, уымӕй. йӕ алфамблай дыууӕ рӕнхъы автоматчиктӕ, афтӕмӕй комиссары сау уӕрдон быдырты-быдырты араст горӕтмӕ. Кӕд уыцы бон, 1945 азы 9 майы, иӕ райгуырӕн бӕстӕйӕн йӕ тӕккӕ кадджындӕр ӕмӕ йӕ тӕккӕ рухсдӕр цины бонтӕй иу уыдис, хъизӕмарӕй бынтои фервӕзыны бон ӕмӕ ног царды райдайӕн, уӕддӕр мах кӕуындзаст ӕмӕ зӕрдӕрыстӕй фӕстӕмӕ нӕхимӕ цыдыстӕм. Изӕрӕй горӕты парчы дидинӕг калгӕ сирены къудзиты рӕбын мах ноджыдӕр баныгӕдтам Советон Ӕфсады хисдӕр лейтенант, «Дзӕбуг ӕмӕ ӕхсырф» кӕй хуыдтой, уыцы партизанты отряды комиссар Михаил Константины фырт Водолазовы. Уый ӕвӕрд уыд, ӕнӕлӕгъзгонд урс-урсид фӕйнӕджытӕй конд чырыны ӕмӕ адӕймагмӕ афтӕ каст, цыма мардӕй дӕр йӕ мидбылты худт, уыйау. Кусджытьь уынгтӕй устытӕ ӕмӕ чызджытӕ сӕдӕгӕйттӕй цыдысты ӕд дидинджытӕ чырыны размӕ ӕмӕ сӕ зонгуытыл лӕугӕйӕ мардӕн зӕрдиаг батӕ кодтой, афтӕ ма фӕкӕнынц уарзон хъӕбулӕн кӕнӕ зынаргъ^ ӕфсымӕрӕн. Ӕнӕ дзургӕйӕ, сӕргуыбырӕй сӕ цӕссыгтӕ кӕмӕн згъӕлдысты, уыцы мӕрддзыгойы ӕхсӕн ӕз ауыдтон зӕронд ахуыргӕнӕджы. Марды алыварс чи лӕууыд, уыцы сылгоймӕгты ӕмӕ шахтерты ӕхсӕнты уый зынтӕй рацыд чырыны размӕ ӕмӕ йӕ сӕр ӕркъул кодта, цыма утӕппӕт адӕмы„ нӕ уыдта, уыйау сагъӕсты аныгъуылд ӕмӕ ӕдзынӕг каста Михаилы рухс цӕсгоммӕ. Фӕндарасты ныхӕстӕм куы 'рхӕццӕ сты, ӕрмӕст уӕд иуварс рацыд. Капитан Олексинский цыбырӕй загъта фӕндарасты ныхас. Хӕсты уыиӕр кӕй командӕйы бын мынӕг кодта, уымӕ ныр улӕфт нал уыд, йӕ ныхас нал хъуыст. Ӕз бацыдтӕн «Ахсджиаг принципмӕ» ӕмӕ йын сабырӕй загътон: — Господин ахуыргӕнӕг, дӕ хорзӕхӕй, адӕмы номӕй иу-дыууӕ ныхасы зӕгь. «Ахсджиаг принцип» мӕ цыма нал зыдта, уый каст ӕрбакодта, стӕй йӕ сӕры тылдӕй хорз, зӕгъгӕ, загъта. Размӕ рацыд ӕмӕ, йӕ ныхӕстӕ уӕнгты иннӕрдӕм хъардтой, афтӕмӕй бынтон ӕндӕр, ӕмыр хъӕлӕсӕй дзурын райдыдта: — Ард хӕрӕм... Ард хӕрӕм ацы стыр бон — не ссӕрибар уӕвыны бон... хъӕбатырты хъӕбатырдӕры, нӕ фервӕзынгӕнӕг сахъ гуырды ингӕны уӕлхъус...— йӕ ныхас кӕронмӕ нӕма ахӕццӕ, афтӕ ныдздзынӕзта. Капитан Олексиискийы командӕмӕ гӕсгӕ мах ӕртӕ хатты раттам фӕндарасты салют. Гӕрӕхтӕ куьг цыдысты ӕмӕ, нӕмгуытӕ кӕй ацагътой, уыцы бӕласы сыфтӕ фӕлдӕхтытӕгӕнгӕ бынмӕ куы хаудтой, уыцы рӕстӕджы адӕм — нӕлгоймагӕй, сылгоймагӕй сӕ рахиз къухтӕ сдардтой. Сӕ армы тъӕпӕнтӕ ӕмӕ раст къухы ӕнгуылдзтӕ изӕрмилты ’рттивӕгау кодтой. Ӕмӕ мӕм уыцы минут афтӕ фӕкастис, цыма ацы ӕппӕт кусӕг дзыллӕйӕн дӕр, нӕ комиссары зӕрдӕйы хуызӕн иу стыр зӕрдӕ уыдис. Утӕппӕт адӕмы ӕхсӕн иу ахӕм лӕг дӕр нӕ уыд, ӕмӕ «Ахсджпаг принцип» ӕххӕстӕй кӕй нӕ загъта, уыцы пыхӕстӕ чи нӕ бамбӕрста: ард хӕрӕм, стыр тохы нӕ цӕсгом кӕй нӕ фӕчъизн кӕндзыстӕм, не 'фсымӕртӕ—советов ӕфсӕддонтӕ сӕ туг цы сӕрибардзинады сӕраппонд ныккалдтой, уый мах кӕддӕриддӕр цӕсты гагуыйау кӕй хъахьӕндзыстӕм; мах ард хӕрӕм, нӕ фервӕзынгӕиӕг цытджын советон адӕмимӕ не 'фсымӕрдзинады цӕдисыл иузӕрдион кӕй уыдзыстӕм... Ард хӕрыны ныхӕстӕ ӕрбайрох кӕнын кодтой ӕнкъарддзинад, сеппӕты цӕ&тытыл дӕр зындис ныфс ӕмӕ разӕнгарддзинад. Фӕстӕдӕр ӕз бамбӕрстон, партизанты ныгӕныны рӕстӕг, ӕххӕстӕй загъд чи не’рцыдис, уыцы ард бахорды рӕстӕг ног кадртӕ кӕй равзӕрдис, сусӕг куыстӕй ӕргом куыстмӕ чи рахызт, бирӕ туг чи фӕкалдта, фӕлӕ ӕнӕмӕлгӕ чи у, нӕ уыцы коммунистом партийӕн. Ӕртӕ боны фӕстӕ ӕз кусын райдыдтон партийы комитеты ӕмӕ истон курдиаттӕ партимӕ бацӕуыиы тыххӕй. Курдиаттӕ чи лӕвӕрдта, уыдоиӕй-иу бирӕты куы бафарстон, партимӕ бацӕуынвӕнд цӕмӕн скодтат, зӕгъгӕ, уӕд мын-иу радтой ахӕм дзуапп: «Ӕз рагӕй хъавыдтӕн... Комиссары куы ныгӕдтам уӕд та...» Ныр уыцы сыгъдӕг цӕсгом партион хъӕбатыр, хуымӕтӕджы кусджытӕй искӕуыл куы амбӕлын, уӕд мӕ зӕрдыл ӕрбалӕууы Михаил Константины фырт. * * Ныронг ӕнцад, ӕнӕ исты сдзургӕйӕ цы сылгоймаг хъуыста, уый равдыста, йӕ уӕлӕ стъалыйы ныв кӕмӕн уыд, ахӕм сырх билет ӕмӕ ӕфсӕрмхуызӕй' загьта: — Ӕз дӕр... майӕ нырмӕ... дӕн нӕ партийы уӕнг. Сӕрӕстырдзинад зындис йӕ цъӕх цӕстытыл. — «Ахсджиаг принцип» дӕр,—сабыр хъӕлӕсы уагӕй дзырдта дарддӕр Горак,—курдиат балӕвӕрдта партимӕ бацӕуыны тыххӕй. Ӕфсӕрмы кӕнгӕйӕ мӕ бафарста, партимӕ йын айсӕн уыдзӕн, ӕви нӕ, уымӕй. Ӕмӕ ууыл гуырысхо дӕр куыд нӕ кодтаид, кӕд ӕмӕ йӕ цӕргӕ-цӕрӕнбонты арӕх рӕдыди. — Цытӕ дзурыс, господин ахуыргӕнӕг^ махӕн уый кад дӕр ма уыдзӕнис,—загътон ӕз ӕнӕ ’рхъуыдыйӕ. — Ницы хуызы, — сраст мӕ кодта уый, цыма  стыр рӕдыд ӕруагътон, афтӕ ӕртхъирӕнхуызӕй йӕ къухы ӕнгуылдз батылдта. — Мӕнӕн уыдзӕн кад, мӕнӕн, парти мӕ йӕ рӕнхъытӕм куы айса, уӕд. Поезд, фӕцӕйхӕццӕ кодта, -ахуыргӕнӕг Малек кӕм цардис, уыцы горӕтмӕ. Горак йӕ' пъалто йӕ уӕлӕ кодта. Фондз минуты цыд ма уыдис горӕтмӕ. Мӕн тынг ӕрфӕндыдис, зӕрондӕй рӕстдзинадмӕ йе ’ргом афтӕ тынг чи аздӕхта, мӕ уыцы аХуыргӕнӕджы хабӕрттӕ бӕлвырддӕр базонын. — Бирӕ фӕдзурӕн ма ис,—мидбылты худгӕйӕ загъта Горак. — Малек у махӕн нӕ хуыздӕр агитатортӕй иу. Ныр ӕй «Ахсджиаг принцип» ничиуал хоны. Царды уӕлдӕр принцип цы у, уый ӕцӕгдзинадӕй куы бамбӕрста, уӕдӕй нырмӕ йӕ зындгонд ныхӕстӕ нал фӕкӕны. Ахуыргӕнӕг цы 4 скъолайы у, уым стыр куыст бакодта. йӕ кады руаджы нын нӕ фӕсивӕд бахъахъӕдта реакционерты тӕвагӕй. Кзей зӕгъын ӕй хъӕуы, уый уыдонимӕ бирӕ хъӕбысхӕстыты фӕцис. Хъуыддаг ӕнӕ исты цауӕй нӕ ахицӕн. Дӕхӕдӕг дӕр ӕй хорз зоныс, реакционертӕ чысыл се ’муд куы ’рцыдысты, уӕд сӕ сӕртыл уӕлӕмӕ куыд схӕцыдысты, уый. Мӕнӕ, зӕгъӕм, иу ахӕм быцӕу рауадис Малек ӕмӕ хъуыстгонд хуыцауы ’лгъыст Матуошекимӕ, оккупацийы рӕстӕджы Гитлеры ӕвӕрд лӕгмӕ козбаудзинады писмо чи ныффыста, уыимӕ. Матуошек уыцы рӕстӕджы, кӕй зӕгъын ӕй хъӕуы, уыдис Зенклы фарс ӕмӕ ахуыргӕнджыты уаты хъӕр-хъӕлӕба самадта, коммунистты ныхмӕ, дам, агитаци кӕнын хъӕуы, уыдон, дам, зӕгъы гражданты бартӕ цыбыр кӕнынц. Малек, зӕгъы, ӕрмӕст йӕ мидбылты ӕлхыскъ худт бакрдта ӕмӕ загъта: — Ӕмӕ дӕуӕн та цы хъауджыдӕр у? Ды ӕнӕуый дӕр цыбырзонд адӕймаг куы дӕ! Ахуыргӕнджытӕ иууылдӕр ныккӕлкӕл кодтой, суанг ма, зӕгъы, зенкловонтӕ ӕмӕ лидовонтӕ дӕр худтысты. Матуошек домдта, цӕмӕй Малек ӕфсармдзинады судмӕ лӕвӕрд ӕрцӕуа. Фӕлӕ ӕмбал Малек загьта: — Ӕдзӕсгом коллаборантӕн, йӕ райгуырӕн бӕстӕйыл гадзырахатӕй цӕуӕгӕн, ӕфсармдзинады суды бынат нӕй. ... Райхъуыст паровозы дӕргъвӕтин уаст. Поезд фӕцӕйхӕццӕ кодта станцӕмӕ. Горак мын мӕ къух райста ӕмӕ купейӕ ӕттӕмӕ ахызт. Уалынджы, дын, перронмӕ ӕрхиза, зӕгъгӕ, куыд загъта, афтӕ мӕм бахъӕр кодта: — Байхъус-ма, кӕд дӕ Малекы фенын фӕнды, уӕд мемӕ цом. Сахаты фӕстӕ мах иумӕ араст стӕм Велмержицты хъӕумӕ, ӕмбырдмӕ. Ӕз мӕ къух ауыгътон мӕ пълантыл ӕмӕ мӕхи нымӕр хатыр ракуырдтон, дзӕгъӕлы мӕм ӕнхъӕлмӕ чи кӕсдзӕн, уыцы ӕмбӕлттӕй. Фынддӕс минутмӕ уыдтӕн партийы райкомы. — Малек Велмержицтӕм аивгъуыдта ӕмӕ фӕдзӕхста, куыд ӕм ацӕуай, афтӕ,—фехъусын кодта дежурни. Гъемӕ мӕнӕ къуыппытӕ-дзыхъытӕ ӕвзӕр фӕндагыл фӕцӕуӕм шкодӕйы иу хӕррӕгъ машинӕйы. Кӕмдӕр разӕй доны был ис хъӕу, уым иу бынӕттон сауджын рагӕй кӕны халӕн куыст ног цард аразыны ныхмӕ. Ӕвдӕм километрмӕ куы бахӕццӕ стӕм, уӕд нӕ машинӕйы фӕстаг цъӕт асасти ӕмӕ хъӕды астӕу бафӕстиат стӕм. Ӕмбисфӕндагӕй фылдӕр ацыдыстӕм. Фӕстӕмӕ ма куыд раздӕхтаиккам! Уырдыгӕй уырдӕм, фистӕгӕй дӕр бауайӕн уыд. Сахат ӕмӕ ’рдӕг 'сау талынджы фӕцыдыстӕм. Горак ӕнӕ дзургӕйӕ тындзыдта'разӕй, ӕвӕццӕгӕн, йӕ хъуыдыйы уыдысты, кӕмӕ бахӕстӕг стӕм, уыцы хъӕуы хъуыддӕгтӕ. Уый, ӕвӕццӕгӕн, тыхсти, ӕмбырдмӕ кӕй .ӕрӕджы кодта, стӕй йӕхи мемӕ афтӕ ӕнӕ ’рхъуыдыйӕ кӕй сбаста, уый тыххӕй. Изӕры фараст сахатыл мах уыдыстӕм Велмержицты. Трактиры чысыл залы адӕмӕй къах бавӕрӕн нӕ уыд. Уым ӕнгом бадтысты ӕнӕзӕхх фӕллойгӕнджытӕ, дурамайджытӕ, суджы куыстгӕнджытӕ, хъӕдгуыстгӕнджытӕ, ӕвзӕр хуырджыи быдырты йӕ уыргта? чи рафтыдта, ахӕм тызмӕг, ӕнӕууӕнк ӕмӕ ӕхкӕд зӕрдӕ адӕм. Уыдон гутоны сӕ устыты иу ӕмӕ дыууӕ хатты нӕ сивтыгътой. Бӕхы сӕфтӕг цы у, уый чи нӕ зоны, уыцы къултӕм се 'ккӕйтты I фаджысы уӕззау чыргъӕдтӕ хӕрдмӕ чысыл нӕ фӕхастой. Адӕм бадтысты уӕрӕх фӕйнӕг бадӕнтыл ӕмӕ ӕлхынцъӕрфыгӕй ӕнӕууӕнк каст кодтой сардары стьолмӕ. Сӕ устытӕ ӕфсӕрмӕй сӕхи ластой рудзгуыты ’рдӕм. Уыдон ныронг нӕуа сахуыр сты ног ӕгъдӕуттыл ӕмӕ сӕ ныфс нӕ хастой сӕ лӕгты фарсмӕ бадынмӕ. Рахиз фарс ӕвӕрд уыд тулдз хъӕдӕй стъол нывӕфтыдтытӕ ӕрвхуыз хъуымацӕй ӕмбӕрзтӕй, йӕ уӕлхъус бадтысты, рагӕй-ӕрӕгмӕ сӕ талынг хъӕу кӕй къухы уыди, уыцы дӕс кулачы. Цӕугӕдоны дӕлвӕзты хъӕздыг быдыртӕ, бӕхтӕ, найгӕнӕн ӕмӕ бирж ӕндӕр машинӕтӕ, стӕй коммӕгӕс адӕм сӕхӕдӕг дӕр уыдысты уыдоны. Ам сӕ фарсмӕ бадтис сӕ иузӕрдион цӕдисон—сауджын. Уый уыдис дыууиссӕдзаздзыд, гӕмӕхсӕр, хуыйы хуызӕн нард, католикон аргъуаны динамонӕг. 1948 азы февраль! онг сауджын йӕхӕдӕг дӕр «кулак уыд, аргъуаны сойджын зӕххытӕ, дӕс ӕмӕ ссӕдз гектары уыдысты йӕ къухы. Оратор мӕ зӕронд ахуыргӕнӕг «Ахсджиаг принцип» кӕй уыдис, уый ӕз уайтагъд нӕ базыдтон. Ӕтте бакӕсгӕйӕ йӕм ницы ивддзинӕдтӕ раиртӕстон. 1<ӕд ӕрмӕст йӕ сӕры хъуын фӕурсдӕр. Фынддӕс азы размӕйы хуызӕн йӕ костюм ныр дӕр уыдис ӕнцъылдтӕ ӕмӕ фыдуынд. Фӕлӕ уӕддӕр уый уыд бынтон ӕндӕр адӕймаг. Йӕ фыццаджы ӕнахуыр худӕджы митӕй, лӕмӕгъдзинадӕй, царды ӕфхӕрддзинадӕй йӕм ницыуал баззад. Ныр ӕз бамбӕрстон, поезды цы гимназйстыл фембӕлдтӕн, уый йӕ зӕронд цӕуылнӕ хуыдта, уый. Малекӕн йӕ хъӕлӕс, йӕ цӕсгом, йӕ кӕнонтӕ иууылдӕр уыдысты сӕрӕстырдзинад, уӕлахизхӕссӕг хъару ӕвдисӕг. Афтӕ фендӕрхуызон, ӕмӕ йын раздӕр йӕ ныхӕсты мидисмӕ мӕ хъус нӕ бадардтон. Ахӕмӕй йӕ никуыма федтон. Фыццаг мӕм тарӕрфыг ӕмӕ ӕхкӕд зӕрдӕ адӕм чи фӕкаст, уыдон ӕм ныр лӕмбынӕг хъуыстой, мӕнӕ хурмӕ скъуыдтӕ зӕхх йӕхимӕ дон куыд зыдӕй фӕцъиры, афтӕ йӕ алы ныхас дӕр сӕ зӕрдӕтӕм арф хъардта. — Цӕмӕй сбонджын сты, ныртӕккӕ уӕ кооперативмӕ цӕуын чи нӕ уадзы, уыдон? Сӕхи зӕххӕй нӕ, кӕд зӕххыты хуыздӕртӕ сӕхи бакодтой, уӕддӕр! Хъӕздыг та уымӕй систы, ӕмӕ сын сымах хурскастӕй хурныгуылдмӕ, азӕй-азмӕ хӕрӕджы хафт кӕй кодтаТ. Иугӕртӕ боны уын-иу сӕ дыууӕ бӕхы авӕрдтой ӕмӕ сын-иу уый хыгъдмӕ сымах ӕнӕхъӕн афӕдзы дӕргьы сӕ быдырты уӕ сурхид фӕкалдтат. Стӕй канд уӕхӕдӕг нӕ, фӕлӕ ма уӕ устытӕ ӕмӕ уӕ сывӕллӕттӕ дӕр. Ӕнӕ сымах сӕ хорз зӕххытыл цы ’рзадаид? Футӕг, хуыскъӕл, гӕдыйы дымӕг ӕмӕ ичъи... Ӕви афтӕ ӕнхъӕл стут, ӕмаё уыдон сыджыт хӕрынӕй снард сты? Залы чидӕр нӕуӕндон худт бакодта. Католикон сауджын ӕлхынцъӕрфыгӕй акасти адӕммӕ ӕмӕ йӕ къух батылдта. Сылгоймӕгтӕй иуӕй-иутӕ сӕ цӕстытӕ ӕруагътой. Малек дарддӕр дзырдта ӕмӕ бафиппайдта уыцы ӕртхъирӕн. Сауджын ма иу хатт афтӕ куы бакодта, уӕд ӕм Малек аздӕхт: — Ды разы нӕ' дӕ, господин Медунӕ? Цӕуыл? Хъӕздгуытӕй, дин уӕ куыд ахуыр кӕны, афтӕ? Адӕмӕн ӕдзӕсгом митӕ кӕныныл? — Ӕз разы нӕ дӕн демӕ! Мах ӕнӕ сымахӕй дӕр ам хорз цардыстӕм!..—хъӕрӕй загъта сауджын, фырмӕстӕй ма йӕ хъыллист дӕр фӕцыд. — Ды дӕ ӕдзӕсгом адӕймаг, Медунӕ. Стырхъыг мын у, ды мӕ 'ахуыргӕнинаг кӕй уыдтӕ, уый,— ӕнӕуынонхуызӕй загъта Малек. Ды дин кӕныны бӕсты аргъуаны ардауыс республикӕйы ныхмӕ, фӕллойгӕнджыты ныхмӕ, дӕхи адӕмы ныхмӕ. — Ды мӕ ӕфхӕргӕ кӕныс. — Ӕз никӕйы ӕфхӕрын, Медунӕ. Ӕз дын ӕрмӕст ӕргом кӕнын, дӕ зонд, дӕ йӕрдӕ сӕ дыууӕ хъусмӕ кӕмӕй сты, уыцы талынгдзинад, хӕрамдзинад. Сымах дарынц мӕнӕ ацы адӕм. Уымӕ гӕсгӕ уӕ фӕнды, цӕмӕй амӕй фӕстӕмӕ дӕр кӕной гӕвзыкк цард, уой уын коммӕгӕс цагъартӕ. Ам ис, бухъ цард чи кӕны, ахӕм адӕймӕгтӕ, раст нӕ зӕгъын? Тынгдӕр та, мӕнӕ дӕ фарсмӕ иу стъолы уӕлхъус чи бады, уыдон. Ды дӕ сӕ уынаффӕгӕнӕг. Мах та зонд иннӕ адӕмӕн амондзыстӕм ӕмӕ уӕ грох ма уӕд: ӕвзӕр нӕ уыдзӕни... Сымах, кӕй 'зӕгъын ӕй хъӕуы, бузныг уыдыстут уӕ цардӕй, фӕлӕ уӕ мах разы не стӕм. Ӕмӕ цалынмӕ фӕллойгӕнӕг адӕймаджы эксплуатаци ӕмӕ ӕфхӕрддзинадӕй бынтон не ссӕрибар кӕнӕм, цалынмӕ йӕ мӕгуырдзинад ӕмӕ низтӕй нӕ фервӕзын кӕнӕм, уӕдмӕ нӕ ныууадздзыстӕм! Малек ныхасгонд куы фӕцис, уӕд иуцъусдуг залы сыбыртт дӕр нал хъуысти. Стӕй, разыдзинад къухӕм-" дзӕгъдӕй ӕвдисыныл чи нӕ сахуыр, уыцы адӕм,— хъӕды куыстгӕнджытӕ, дурамайджытӕ ӕмӕ ӕнӕзӕхх мӕгуырта§, ӕлхынцъӕрфыг мадзуратӕ,—сыстадысты сӕ бынӕттӕй ӕмӕ президиумы стволы алыварс ӕрӕмбырд сты. — Ӕри-ма, ӕз дзы мӕ къух бафыссон, загьта уыдонӕй фыццаг. Уӕззау куыстӕй чи ныппырхытӕ ис, сӕ уыцы тугӕйдзаг къухтӕ радгай ӕвӕрдтой хъӕууонхӕдзарадон кооператив саразыны тыххӕй бадзырды бын. Сауджын сыстад ӕмӕ араст дуары ’рдӕм. Сылгоймӕгты размӕ куы бахӕццӕ ис, ныр дӕрддзӕф дӕн ӕмӕ мын коммунисттӕй ницыуал тас у, зӕгъгӕ, уӕд Медунӕ козбаухуызӕй йавхиуыл дзорттӕ бафтыдта ӕмӕ ныуулӕфыд. — Зындоны хъуыддаг кӕнынмӕ хъавынц... Уалынджы, дын, сылгоймӕгтӕй иу, ӕрыгонӕй чи сурс, ахӕм, загъта: — Ӕз разы дӕн, фӕлтау коммунисттимӕ зындонмӕ бацӕуыныл дӕр, дӕ хуызӕн залиаг калмимӕ дзӕнӕтмӕ цӕуыны бӕсты. Ӕмбырд фӕцис. Малекимӕ мах иумӕ рацыдыстӕм уынгмӕ, ӕмӕ мыл уый тынг цинтӕ фӕкодта. — Хорз уӕ нӕ ахуыр кодтон, хорз... Размӕ кӕсыны бӕсты уӕ ӕз кӕсын кодтон фӕстӕмӕ, ивгъуыд цардмӕ. Хъуыды ма кӕныс, «Сыгъзӕрин феста фыццаг дуне...» зӕгъгӕ, уын уый наизуст куыд ахуыр кӕнын кодтон, уый? Ех, цӕй ӕдылы уыдтӕн, цӕ! Мӕн мӕ хъус фылдӕр дарын хъуыд, адӕм куыд цӕрынц, уымӕ. Уыдон фырмӕгуырӕй сӕ хъиутӕ хордтой, хъӕддаг дыргьтӕ ӕмӕ къозотыл зылдысты, къӕйыл къозотӕ арыдтой ӕмӕ дзы мастгӕнаг донджахи кодтой, се ’ххормаг сывӕллӕттӕн-иу шелахор ссарыны тыххӕй ӕфсирдзуан зылдысты быдырты ӕмӕ сын сӕ нӕмгуытӕ фӕхтӕй хостой... Мах та умны талынг ӕмӕ гӕвзыкк цардӕй ӕппӕлыдыстӕм, хӕцыдыстӕм йӕ фарс, ӕххуыс кодтам тугдзых сырдтӕн, адӕмы царм стигъджытӕн. Арвыл тыбартыбур кодтой ирд стъалытӕ. — Ӕртиссӕдз азы чысыл хъуаг ӕз куырм уырыйы Цардӕй фӕцардтӕн. Мӕ цӕстӕй ӕрмӕст уый фӕстӕ ракастӕн. Раст фӕндаг мын бацамыдтой не ссӕрибаргӕнджытӕ... Советон адӕм. Ме уӕхсчытыл мын йӕ къухтӕ "сӕвӕрдта, йӕхимӕ мӕ ӕрбахӕстӕг кодта ӕмӕ мӕ бафарста, ахуыргӕнӕг куыд фӕфӕрсы, афтӕ: — Ды «ӔК(б)П-йы нсторийы цыбыр курс» бакастӕ? — Бакастӕн,—дзуапп радтон ӕз. — Антейы тыххӕй дзы цы фыст ис, уый ма дӕ зӕрдыл лӕууы? Бамбӕрстай йӕ? Мӕ райгуырдӕй абонмӕ фыццаг хатт хонын мӕхи ӕрыгон... Ӕрмӕст ныр, уӕлӕуыл ӕртиссӕдз азы куы фӕцардтӕн, уӕд. Уымӕн ӕмӕ мӕ ныр адӕмӕй ничиуал фӕхицӕн кӕндзӕн, уымӕн ӕмӕ ӕз цӕрын адӕмимӕ, кусын адӕмӕн ӕмӕ партийӕн. Адӕм рахӕлиу сты ӕмбырдӕй ӕмӕ цыдысты нӕ цурты. Алчи дӕр-иу  худистӕй «хӕрзӕхсӕв» загъта зӕронд ахуыргӕнӕгӕн. Уыдон ыл ӕууӕндыдысты, кӕд ӕй фыццаг хатт федтой, уӕддӕр. Йе ’нцъылдтӕ цӕсгомыл зындис циндзинады нысан. — Сыгъзӕрин дуне дӕр ӕнӕмӕнг ӕрцӕудзӕн,— фидарӕй загъта Малек.—Мӕн уырны, мӕхи цӕстытӕй йӕ кӕй фендзынӕн, уый. Ӕз ма уӕддӕр иуцалдӕр азы ацӕрдзынӕн. Коммунизм фӕуӕлахиз уыдзӕн! Адӕймаджы рухс зонд дӕр—афтӕ — уыдоны фӕрцы фендӕрхуызон уыдзӕни зӕххы уӕлцъар, спайда кӕндзысты дӕттӕ ӕмӕ денджызты хъаруйӕ, хуры хъаруйӕ кусдзысты машинӕтӕ, схъарм кӕндзысты полюстӕ, фесафдзысты низтзе, фӕтых уыдзысты мӕлӕтыл! Фысджытӕ, фӕндаг раттут фантазийӕн, уадз, ӕмӕ цӕргӕсау бӕрзонд стӕхой. Лӕджы । 61 . хорздзинад ӕмӕ кад, стӕй райсом ӕмӕ дард фидӕны цы уыдзӕн, уый адӕмӕн бамбарын кӕнут! Ӕмӕ йӕ даргъӕнгуылдзджын къух размӕ адаргъ кодта, цыма дзы сом-бон ныфсджынӕй баскарынмӕ хъавыд, уыйау. Комиссары марды уӕлхъус ард чи хордта, уыцы къух. Дзыллӕты бынтон фӕуӕлахизыл чи тох кӕндзӕн, уыцы къух. 5 Чехословакаг радзырдтӕ Милан Яриш ДЫМГӔ А цы хабар уыдис арӕнмӕ хӕстӕг иу горӕты. йӕ ном ын нӕ зӕгъдзыстӕм, нӕ зӕгъдзыстӕм заводы ном дӕр, уымӕн ӕмӕ ахӕм горӕттӕ ӕмӕ ахӕм заводтӕ бирӕ ис. Заводы фылдӕр куыста ӕрыгон адӕм, афтӕ ӕрыгон уыдысты, ӕмӕ нӕ радзырды геройы хуыдтой «дада», цӕугӕ та йыл кодта ӕрмӕст дыууиссӕдз азы. Бирӕ йӕ уарзтой йӕ хъӕлдзӕг зӕрдӕйы уаджы тыххӕй, горӕты алкӕимӕ дӕр дзырдта «ды», зӕгъгӕ. Уӕвгӕ заводы кусджытаг ӕнӕуый дӕр сӕ кӕрӕдзиимӕ хӕларӕй» цардысты суанг фӕстаг рӕстӕджы онг. Ахӕм- бон-иу нӕ уыд, ӕмӕ исты хабар кӕд не ’рцыдаид ӕмӕ-иу уӕд худӕгӕй къӕцӕлтӕ кодтой. Иухатт куы уыди, уӕд та заводмӕ кусынмӕ бацыд ног службӕгӕнӕг сылгоймаг. Уыцы хабар сеппӕтӕн дӕр фехъусын кодта бухгалтер: «ЭДый дын ӕмбисонд, гъе, мӕ хӕлӕрттӕ! Нӕ заводы фӕзынд ӕхсин, кӕнӕ та герцӕджы чызг, хуыцауы ардыстӕн, сайгӕ нӕ кӕнын. Иудзырдӕй, ног службӕгӕнӕг у уӕздан мыккагӕй!» Бухгалтерийы дуар нал ӕхкӕдтой, иу ӕм цыдис цыдӕр ӕхсызгон хъуыддаджы тыххӕй, иннӕ йӕ мыздыл разы, нӕ уыд ӕмӕ уый тыххӕй — сеппӕты дӕр фӕндыд, уӕздан мыккаг кӕмӕн ис, уыцы службӕгӕнӕджы фенын. Бацыд ӕм дада дӕр. Уый федта, ӕрыгон чи нӕу, фӕлӕ тынг зӕронд дӕр чи нӕма уыд, ахӕм фӕлурс, мӕллӕг цӕсгомджыи сылгоймаджы; сӕрфта йӕ кӕуындзаст I сырх цӕстытӕ. Дада бацыд йе стьолы размӕ ӕмӕ йын загъта: — Байрай, Элишкӕ! Цы тъизыс? Сылгоймаг ӕм дис гӕнгӕйӕ скасти. — Афтӕ мӕнӕй зӕгьыс? Ӕз Элишкӕ куы нӕ хуыйнын. — Уый ницы кӕны,—загьта дада.—Мӕнмӕ гӕсгӕ, ды дӕ Элишкӕйы халдих. — Гъы, ӕмӕ уӕдӕ Дӕ былтӕ цы ’руагътай? — Уӕдӕ цы кӕнон?—феууӕндыдис ыл уайтагъд,— цы кӕнон, ӕвзӕр дзыхы уагӕй куы дзырдтой, уӕд?.. — Чи’дӕ ды? Уӕздӕттӕй дӕ? — Уыдтӕн... — Хъуыды дӕр ӕй ма кӕн,—загъта дада ӕмӕ йын йӕ дӕрзӕг къухӕй йӕ уӕхск ӕрсӕрфта.—Дыууӕ къуыримӕ дӕ мах ахӕм адӕймаг рауайын кӕндзыстӕм, ӕмӕ дӕхӕдӕг дӕр дӕхи нал базондзынӕ. Къуыри дӕр ыл нӕма рацыд, афтӕ «Элишкӕ» монтажон цехы мастерӕн ахӕм алывыдтӕ фӕкалдта, ӕмӕ уый йӕхи цӕстӕй чи федта, уыдон куыд загътой, афтӕмӕй дзы уӕзӕгхӕсджытӕ дӕр фефсӕрмы уыдаиккой. Бонтӕ ивгъуыдтой хъӕлдзӕгӕй. Цехы кусӕг лӕппутӕ ма-иу суанг фӕскуыст сӕ рӕстӕг сеппӕт дӕр иумӕ арвыстой. Афтӕ дӕр-иу рауад, ӕмӕ заводы фарсмӕ цы бӕгӕны уӕйгӕнӕн уыд, уый хйцауӕй-иу исчи нозт куы агуырдта*. уӕд-иу дзуапп радта: — Нӕй мӕм бӕгӕны. Знон «нӕхионтӕ» ам уыдысты...—афтӕ хуыдта заводы кусджыты. Фӕлӕ ӕрӕджы иу цау ӕрцыди, ӕмӕ раздӕры хӕлардзинадӕн йӕкой дӕр нал баззад, цыма цавӕрдӕр тызмӕг дымгӕ ӕрбафутт ласта ӕмӕ кусджытӕн загъд ӕмӕ масты хос йемӕ ӕрбахаста, уый хуызӕн. Уым «аххосджын» уыдысты заводы разамынд ӕмӕ профцӕдисон организаци, фӕлӕ «аххосӕй» хайджын уыди заводы партион организаци дӕр. Цӕвиттон, дыууӕ токары хъазуатоны чингуытӕ райстой. Раст зӕгъын хъӕуы, ныры онг ам хъазуатонты хъуыды дӕр ничи кодта, йӕ сыхаджы куыст куыд ничи хъуыды кодта, уыйау. Куыд зоиыс, афтӕ кус: цас бакусай, уыйас райсдзынӕ. Ӕмӕ чи куыд зыдта, афтӕ куыста. Уалынмӕ, дын, зырнӕй зилӕн цехы кусджытӕ Франтӕ ӕмӕ Вашей хъазуатонтӕ разындысты! Дыккаг бон цех уыд ӕнахуыр сабыр.Стӕм хатт ма-иу хъазуатоны станочы рӕзты исчи куы фӕцӕйцыд, уӕд-иу фӕлӕууыд ӕмӕ йын ӕнӕ дзургӕйӕ йӕ куыстмӕ ӕдзынӕг каста, фӕлӕ-иу ӕм Франтӕ кӕнӕ Вашек куы фӕкомкоммӕ, уӕд-иу ӕй цыма нӕ уыдта, афтӕ йӕхи акодта, стӕй иуфарс ацыд. Фӕссихор Франтӕйӕн йӕ сигареттӕ фесты. Иннӕ хӕттыты хуызӕн та уый бацыд- йӕ сыхагмӕ: — Ярдӕ, ӕри-ма, тамако дӕм ис? Сыхаг сабыргай баурӕдта станок, йӕ уӕхсчы сӕрты бакаст Франтӕмӕ ӕмӕ йӕ ногӕй бафарста: — Тамако? — Стӕй ноджы сындӕгдӕр раздӕхт ӕмӕ ӕрдӕгдымд сигарет ату кодта.—Нӕй мӕм тамако. Франтӕйыл цыма фыцгӕ дон бакалдӕуыд, уыйау фӕци. — Ярдӕ,—ӕвӕндонӕй йӕм сдзырдта,—дӕ сӕры зонд фӕцыд ӕви цы? Ярдӕ сындӕггай йӕ дзыппы йӕ къух ауагъта, ног сигарет систа, сдымдта йӕ ӕмӕ, фӕздӕг раулӕфгӕйӕ, загъта: — Ӕз ӕнхъӕл уыдтӕн: ды хъазуатон дӕ ӕмӕ дӕм папнросты аргъ ис.	<. Франтаэ ӕнӕ дзургӕйӕ фездӕхт ӕмӕ бараст йе станокмӕ. Райсоммӕ зырнӕйзилджытӕ сеппӕт дӕр бӕлвырдӕй зыдтой, хъазуатон уӕвын цы у, афтӕ схонӕн кӕмӕн ис ӕмӕ кӕмӕн нӕй, уый. Куыддӕр-иу исчи «хъазуатон», зӕгъгӕ, сдзырдта, афтӕ-иу уайтагъд бӕстӕ хъӕр ӕмӕ загъдӕй байдзаг. — Ахӕм хъазуатонтӕн сӕ ных бакъуырын хъӕуы,—хъӕр кодта чидӕр.—Хъазуатон ӕппынкъаддӕр ӕртӕ мӕйы дӕргъы хъуамӕ нормӕ уӕлдайджынтӕй ӕххӕст кӕна! — Уыныс!—ӕрбадзырдта - иннӕ.—Уыдон та ам дыууӕ-ӕртӕ къуырийы акуыстой ӕмӕ хъуыддаг ацӕттӕ! — Цом ма ӕмӕ дадаимӕ аныхас кӕнӕм! — Цымӕ дада та цы зӕгъдзӕнис! Дада уыцы рӕстӕджы лӕууыд хуынкъгӕнӕн станочы раз. Уый ӕппӕт станоктимӕ дӕр зыдта архайын ӕмӕ-иу ӕй кӕцыйыл хъуыд, ууыл куыста. Дада йе’рфгуытӕ ныттар кодта, афтӕмӕй нылхъывта бырау аразӕг мӕцъис. Куыста ӕнӕ дзургӕйӕ, мӕстыйӕ, знӕт бӕхы рохтау, мӕцъисыл ӕрбахӕц-ӕрбахӕц кӕнгӕ; йӕ уӕнгты змӕйды нӕ уыди, адӕймаг бирӕ азты дӕргъы иу станокыл куы фӕкусы, уӕд ӕм цы арӕхстдзинад ӕмӕ цӕрдӕгдзинад вӕййы, ахӕм. Абон йӕ бырау асаст, йе ’нгуылдзы царм дӕр астыгъд ӕмӕ утӕппӕт мӕстытӕ цыдӕр сусӕг хуызы йӕ зӕрдӕйы балхынцъ сты дыууӕ цъӕхӕй рӕгъӕд хъазуатоны фӕзындиМӕ. Ома сӕм хӕлӕг мийаг нӕ кодта— хуыцау бахизӕд! Фӕлӕ дӕ кӕд хъазуатон схуыдтой, уӕд ын хъуамӕ йӕ ном хӕссын фӕразай! Дада знон дӕр цалдӕр чнныджы бакаст, ныр сыл ахъуыды кодта ӕмӕ йӕхи нымӕр цы хатдзӕгмӕ ӕрцыд, уымӕ гӕсгӕ йӕ ӕдылы схонын йӕ бон никӕмӕн у. Сеппӕты тыххӕй дӕр йӕ зӕрды цы нс, уый заводы йумӕйаг ӕмбырды дӕр зӕгъдзӕнис: «Уӕ бон нӕу... Мӕнӕ...» Фӕлӕ йын уыцы фӕнд бирӕ нӕ ахаста. Капиталистон куыстуӕтты ссӕдз азы дӕргъыйы фӕллойы фӕлтӕрддзинад, реформистон профцӕдисон раздзоджы фӕлтӕрддзинад ӕй хъыгдардта, йӕ алфамблай цытӕ цӕуы, уыдон раст ӕмбарын. Гуырысходзинад ӕмӕ хъавгӕ царды миннуджытӕ йӕ зӕрдӕйы фынӕйау баисты а-фӕстаг рӕстӕджы, фӕлӕ та ныр ногӕй райхъал сты ӕмӕ йӕхи ныттар кодта. Исты мийаг нӕ фиппайы, завкомы сӕрдар ӕмӕ директорӕй сӕ иуӕй иннӕ хуыздӕр кӕй у, уый?- Ӕмӕ уӕд профцӕдисон къорды сӕрдар та? Дыууӕ азы фазмӕ дӕр ма йӕм-иу дада тымбыл къухӕй бартхъирӕн кодта, ӕмбырдтӕм арӕх куы нӕ цыд, уӕд. Ныр та—бакӕсӕд ма йӕм исчи—сӕрдар! Парткомӕн йӕ бон нӕу ахӕм хъуыддӕгтӕ уадзын. Нӕ, уый хъуамӕ ацӕуа партийы райкоммӕ ӕмӕ сын уым зӕгъа... Ацы ран дада фембӕрста, райкомы цӕуыл дзурдзӕн, уый дӕр кӕй нӕ зоны. Заводы фӕзынд дыууӕ хъазуатоны, гъы, ӕмӕ дарддӕр та цы? Нӕ, уый мур дӕр ницы у, уымӕй ӕппындӕр бӕрӕг нӕу, ам знаггадгӕнджыты къорд кӕй ӕрӕмбырд ис, уый. Нӕ, фӕлтау ӕндӕр заводмӕ ацӕуон. Уӕддӕр ӕгӕр рагӕй кусын ам. Уыцы хъуыдытӕй дадайӕн йӕ зӕрдӕ бынтон ӕрӕнкъард. Мӕцъис суагъта ӕмӕ йӕ цӕст ахаста цехыл. Фӕсте, фрезты сӕрмӕ, ссыгъдысты цырӕгътӕ ӕмӕ рухсмӕ дзӕбӕх зындысты токӕрты ӕндӕргтӕ. Фрезы заглланггӕнаг гуывгуыв ӕмӕ хӕдкусгӕ хырхы цъӕхснаг хъӕр кӕрӕдзи ивтой. Рыгӕйдзаг авджын къулы ӕттейӕ цырӕгъты бынмӕ токарон станоктӕ рӕнхъ-рӕнхъӕй зындысты. Дада йе станочы сӕрмӕ цырагъ ссыгьта ӕмӕ та ногӕй, ныр сабырдӕрӕй, ӕрӕлхъывта мӕцъис. Уымӕн зын басӕттӕн уыдис, заводимӕ йӕ ӕрмӕст йӕ куыст кӕй нӕ бӕтты, ууыл. йӕ уды сӕрибардзинады сӕраппонд дыууиссӕдз азы дӕргъы ӕнӕ усӕй баззад — пайда йын уыдзӕн, ӕви нӕ, уый нӕ нымайгӕйӕ, цал ӕмӕ цал хатты аивта йӕ куысты бынӕттӕ, нырма йӕм ныр бахъардта, уырдыгӕй ацӕуын ын зын кӕй уыдзӕн, уый. Дада цасдӕр рӕстӕг тыхсти уыцы сагъӕстӕй, уалынмӕ йӕ сӕры фӕзынд иу хъуыды: «Ӕмӕ уыдоны фӕндгӕ дӕр афтӕ куы кӕны. Мӕн ардыгӕй атӕрын. Цӕмӕ бӕллынц, уый куы у...» «Уыдон», зӕгъгӕ, афтӕ дада хуыдта, фылдӕрӕйфылдӕр ын кӕуыл ӕфтыди, йгё уыцы сусӕг знаггадгӕнджыты. Дыууӕ хъазуатоны’ ныр йӕ -цӕсты фӕдӕлдӕр сты. Раст зӕгъын хъӕуы, хъуыддаг уыдонӕй аразгӕ нӕ уыди. Дада йӕхӕдӕг дӕр бӕлвырдӕй нӕма ӕмбӕрста, цы бакӕнын ӕй фӕндыд, уый ӕмӕ йӕхи нымӕр бахъуырхъуыр кодта: «Ӕвӕццӕгӕн, ардыгӕй ӕцӕгдӕр исчи ацӕудзӕн, ӕрмӕст ӕз нӕ». Уыцы минут хъӕр ӕрбайхъуыст: — Гъы* дада, дарддӕр та цы уыдзӕн? Афтӕ загъта хӕрзконд ӕрыгон лӕппу, йӕ уӕлӕ— къурткӕ, йӕ астӕуыл—уӕрӕх мӕскуы рон ӕнгом ӕлвӕстӕй. йӕ сӕры хъуынтӕ йӕ цӕстытыл цӕмӕй ма хауой, уый тыххӕй баст уыдысты цавӕрдӕр мӕскъӕй. Дада йӕм тарӕрфыгӕй бакаст, йӕ дзыппмӕ сигаретмӕ нывнӕлдта ӕмӕ загъта: , — Ӕмӕ цы хъуамӕ уа? — \Цӕхи ницы ӕмбарӕг ма скӕн! Фенын сын кӕнӕм, и?' Дада спичкӕ ӕрхафта. Судзгӕ не скодта, фӕлӕ асаст. Аппӕрста йӕ, систа ӕндӕр спичкӕ ӕмӕ загъта: \ — Цы равдисынмӕ хъавыс? Де скъуыдтӕ хӕлаф? — Цы куы зӕгъай, уӕд куыст ныууадзын хъӕуы, забастовкӕ саразӕм, лӕппутӕ сеппӕт дӕр афтӕ зӕгъынц. Ӕнӕсыгъд спичкӕ зӕхмӕ ахауд, дада къопп йӕ дзыппы атъыста, сигарет йӕ дзыхы сгӕпп-гӕпп кодта ӕмӕ цалдӕр хатты сдзырдта: — Гъӕ, цъаммар, цъаммар!.. йӕ галиу къухӕй ацахста лӕппуйы йӕ сӕвджын ронӕй ӕмӕ йӕ тилын байдыдта: — Ӕз дын бацамондзынӕн! Къӕбӕда, мӕ туг мын бирӕ нӕ фӕнуаздзыстут... Ӕппынфӕстагмӕ лӕппуйы асхуыста ӕмӕ машинӕты 'хсӕнты даргъ къӕлидоры куы фӕцӕйлыгъд, уӕд йӕ цӕстытӕй хинӕйдзаг каст акодта йӕ фӕстӕ. Лӕппу ӕфсӕйнаджы лыггагыл йӕ къах скъуырдта ӕмӕ чысыл ма бахъӕуа фӕкӕла. — Дӕ бӕрзӕй	сӕттыс, гуымыдза!—бахъуырхъуыр кодта дада.	у Уый фӕстӕ чысыя йӕ зӕрдӕ йе ’муд ӕрцыд, адзӕбӕх кодта йӕ зӕронд скӕллад худ ӕмӕ йӕ цыбыр бур рихитӕ адаудта. Стӕй щеткӕ райста ӕмӕ ӕфсӕйнаджы хафӕнтӕ станокӕй асыккмж асӕрфта. Дада бонӕй-бонмӕ тынгдӕр йӕхи иунӕгыл нымадта. Изӕрыгӕтты-иу бадти заводы цур нӕ хӕдзары ӕмӕ-иу ӕдзынӕг касти талынг рудзынгмӕ. Дымгӕ-иу уыгъта, се 'хсӕнты чъизи мит урс кӕмӕн дардта, уыцы бӕлӕсты къалиуты. Цӕхӕрадоны ӕтте, заводы трубатӕй фӕздӕг цыд мигъӕй ӕмбӕрзт арвмӕ, рухс калди тынуафӕн фабрикӕты фӕтӕн фӕрсӕгтӕй, уыдон ӕтте та зындис арӕйнаг къуыбыр. Кӕддӕр сырх чи уыд, ахӕм фондзтигъон дынджыр стъалы тарӕй зынди йӕ цъуппӕй. Дада сыстад, милӕйдзаг цайныччы дон ныккодта ӕмӕ газӕй судзгӕ пец бандзӕрста, стӕй стьолы сӕрмӕ рухс ссыгъта ӕмӕ йӕ хуыссӕн уатмӕ бараст. Чингуытӕ ӕмӕ брошюрӕты бастимӕ минутмӕ фӕстӕмӕ фездӕхт. Ӕнцадгай кӕсын райдыдтг(. Дада иудзӕвгар йӕ къухы фӕдардта И. В. Сталины уацмысты фыццаг том, стӕй райста «ӔК(б,)П-йы истори»—ацы чиныг ма раздӕр дӕр бакаст. Фӕстагмӕ йӕ къухы уыди иу тӕнӕг, фӕныкхуыз цъарджын брошюрӕ, фӕлӕ' уалынмӕ плиткӕйыл доны сырсыр ссыди. Дада базгъордта, цайныкк къӕйӕ райста ӕмӕ дзы цалдӕр уидыджы. кофе цыккодта. Чиныгмӕ ногӕй куы ’рбаздӕхт, уӕд ӕй ферох, цӕй тыххӕй дзы каст, уый. Цалдӕр боны фӕстӕ дада йӕ сыхаг бӕгӕны уӕйгӕнӕнмӕ бацыд. Уый уыдис, хъазуатон куысты къуырийы тыххӕй кӕм раситтысты, уыцы иум‘ӕйаг ӕмбырды фӕстӕ. йӕ цар кӕмӕн ссау, уыцы ныллӕг агъуысты къӕсӕрыл дада куыддӕр февзӕрдис, афтӕ йӕ хъустыл ауад саламы ныхӕстӕ. Кӕсы — ӕмӕ дыууӕ стъолы ныхӕй-ныхмӕ ӕвӕрд, сӕ- алфамблай та бады токарты бригад. Дыууӕ токары фестадысты, сӕ къухтӕ йӕм дарынц ӕнӕ дзургӕйӕ ӕмӕ йӕ бахуыдтой сӕ фынгмӕ. Дада исдугмӕ алӕууыд, тагъд-тагъд йӕ цӕст ахаста ӕппӕт къордыл дӕр ӕмӕ дзыФрантӕйы, стӕй Вашекы куы ауыдта, уӕд сын арфӕйӕн йӕ сӕрӕй акуывта ӕмӕ куыд-фӕндыхуызӕй, цыма уаты йӕхи йеттӕмӕ ничи уыдис, уыйау къуымы дардгомау хибарӕй ӕрбадт. Бригад ӕрсабыр. Дада сӕ бафхӕрдта. Иу иннӕйы фӕстӕ, чысылгай мысын байдыдта дадайы хъазӕн митӕ ӕмӕ та йӕм ныр дӕр ӕнхъӕлмӕ кастысты исты худӕджы миног раппарынмӕ. — Дада, кӕд мийаг милуан рамбылдтай? — Цы та лӕхурыс! Уый дӕумӕ дзурын йӕ сӕрмӕ дӕр нал ӕрхӕсдзӕн! Уый ныр нӕ герцӕджы чызгимӕ тезгъо кӕны! — ‘Уӕдӕ цы! Ӕмӕ ныр та паддзахы бынатмӕ ӕнхъӕлмӕ кӕсы. °— Уӕлӕмхасӕн куысты мыздӕй та йӕхицӕн дюралӕй паддзахы худ аразы. Фӕлӕ уӕддӕр дада ницы дзырдта. . Никӕйы ницӕмӕ дардта, афтӕмӕй йӕ сӕрӕй ацамыдта, бӕгӕны йын ӕрбахастой ӕмӕ йӕ анызта. Фӕстагмӕ сыстад, даргъ сӕры хъуынтӕ кӕмӕн уыди ӕмӕ ӕрӕджы забастовкӕ кӕнынмӕ чи хъавыд, уыцы фӕлурс ӕрыгон лӕппу. Уымӕ ӕрцыди ахӕм фӕнд, ӕмӕ дадайӕн йӕ зӕрды цы ис, уый бӕлвырд бамбарын. Хӕстӕг ӕм йӕхи байста ӕмӕ йын загъта: — Хъусыс, уыдон иууылдӕр ницы сты, фӕлӕ цы, уый зоныс? Ды нӕ хисдӕр кӕй дӕ ӕмӕ нӕ куысты уӕлдай кӕй никӕмӕн ауадздзынӕ, уый мах неппӕт дӕр хатӕм... раст циу, уый зӕгъын хъӕуы. Франтӕ ӕмӕ Вашек-иу чысыл схъӕл митӕ акодтой ӕмӕ ууыл фӕци* хъуыддаг... Мах ахӕмтӕ ницӕмӕн хъӕуы... Дада йӕ мидбылты худт ӕмбӕхста, афтӕмӕй байхъуыста лӕппумӕ, стӕй йын куыд-фӕндыйӕ дзуапп радта: — Ацу, сбад дӕ бынаты ӕмӕ дӕ фындз ныммӕрз. Стъолы цур чидӕр ныппыррыкк кодта. Даргъ сӕрыхъуынджын лӕппу исдугмӕ йӕ дзыппмӕ нывнӕлдта йӕ къухмӕрзӕнмӕ, стӕй фембӕрста, фӕстӕмӕ йӕ цӕвӕрдта ӕмӕ фырӕфсӕрмӕй асырх. — Ныхъуытты йӕ уадз, ӕмӕ лӕууа,—загъта хъазуатон Франтӕ, цармӕ ӕдзынӕг кӕсгӕйӕ,—мах лӕхстиаг никӕмӕн стӕм! — Уый ӕнӕмӕнг афтӕ у,—сдзырдта бӕрзондгомау мызыхъарӕзт фрезерыл кусӕг, — алы ӕмбырды дӕр ныхъус вӕййынц, цыма сӕ дзыхы дон ис, ам та ныхӕстӕ кӕнынц.	' I. Раст зӕгъын хъӕуы, ӕмбырдты чн фӕныхжста? кӕны, уымӕн бӕлвырд ничи ницы бамбӕрста, фӕлӕ се ’гас дӕр фрезерыл кусӕгимӕ сразы сты; уӕндонӕй кӕйдзырдта, уый сеппӕты зӕрдӕмӕ дӕр фӕцыд. — Хъусут-ма!—Вашек сыстад, йӕфӕтӕн цӕсгом размӕ бауадзгӕйӕ, стъолыл ӕруӕз кодта, йӕ фындзы бын фӕзынд фӕлмӕн бур хйлтӕ.—Цалынмӕ арв нӕ ныннӕры, уӕдмӕ неппӕт дӕр хъӕбатыртӕ вӕййӕм! Фӕлӕ кӕд мийаг исчи фӕсте зайы, уӕд мӕм ӕрбацыдаидӕмӕ мын загътаид: «Гъей, Вашек, фӕлӕу ма чысыл, ӕгӕр тыхджын «дымгӕ» кӕныс. Ӕмӕ йын ӕз баххуыс кодтаин. Фӕлӕ, цӕй, ныр цы?» Уыцы ныхӕсты фӕстӕ уыди сабыр. Сеппӕт дӕр бамбӕрстой, Вашек уӕлдай ныхӕстӕ касй кодта, уый. Афтӕ кӕй рауад, уый сӕм хорз нӕ фӕкаст. Да^а уыцы иу нозт акодта йӕ къружкӕ, тагъдгомау ӕй авӕрдта стъолыл ӕмӕ йын йӕ цурмӕ фондз кроны баппӕрста. Стӕй сыстад, бӕрӕг уыд, йӕ цъӕх цӕстытӕ куыд ӕрттывтой, уый, йӕ бӕрзӕйы норттӕ адымстысты. Вашекмӕ хӕстӕгдӕр. бауад, комкоммӕ йӕм ныккаст, стъол тымбыл къухӕй ныццавта ӕмӕ райдыдта дзурын: — Цӕй, уӕдӕ, хъазуатонтӕ,—загъта сабыргай, хынджылӕггӕнӕгау ӕмӕ фӕстаг ныхас фӕхъӕрдӕр кодта,—уӕхи хъахъӕнут! Ӕз уын «дымгӕ» фенын кӕндзынӕн! Мӕнмӕ хӕстӕг ма 'рбацӕут, рагацау уын ӕй зӕгъын. Цалынмӕ нӕ уат...—ацы ран фӕхъуыс, уый тыххӕй ӕмӕ йӕ йӕ хъуыдытӕ хуымӕтӕджы ныхӕстӕй ӕргом кӕнын нӕ фӕндыд, стӕй та уӕд рай- , дыдта:—Цалынмӕ сымахӕй тугӕйдзаг хид рахъара, уӕдмӕ уӕ нӕ ныууадздзынӕн. Ногӕй та стъол тымбыл къухӕй ныццавта ӕмӕ ацыд. Дуар йӕ фӕстӕ куы ныггуыпп кодта, уӕдлӕппутӕй йу уӕлдӕфы дзуар бафтыдта ӕмӕ загъта: — Амин! Иу минуты баёрц фӕсабыр сты. Фрезерыл кусӕг бӕзӕрхыг лӕппу йӕ къухтӕ йӕ дзыппыты, афтӕмӕй бандоныл йӕхи ауагьта, йӕ сӕр банкъуыста ӕмӕ загъта:	 — Бӕллӕхы бахаудтам, лӕппутӕ, стыр бӕллӕхы. — Фӕлтау куы ныхъус уаис,—бауайдзӕф ын кодта Франтӕ,—цӕмӕй фӕтарстӕ? — Ӕз уын зӕгъын, бӕллӕхы бахаудтам, дада уын нырма фенын кӕндзӕн, лӕг циу, уый. Ныр ӕртыккаг бон завод куыд змӕст у, афтӕ никуыма уыди. Ӕрыгон фӕлурс лӕппу, йӕ даргъ сӕры хъуынтӕ алдымбыдӕй бастӕй, рауай-бауай кодта иннӕ цехтӕм ӕмӕ-иу куы иу станочы раз ӕрлӕууыд, куы иннӕйы ӕмӕ, хуыцау зоны, цалӕм хатт сын хъусын кодта: —^Дада «дымгӕ аразы». Уыцы футтытӕ ка&ны. Рыг йӕ сӕрмӕ мигъау сбадт! Фрезерыл кусӕг бӕзӕрхыг лӕппу та фидарӕй дзырдта, цы адӕм ыл ӕрӕмбырд, уыдонӕн: — Нӕ уын загътон, хуыздӕр ныннӕ уыдзӕн ӕмӕ ӕцӕгдӕр афтӕ рауад. Дадайы ӕз хорз зонын.—Иучысыл ахъуыды кодта, стӕй уӕд йе 'мбӕлтты ’рдӕм фӕци:—Уӕдӕмӕ ма ардыгӕй уӕхи айсут! Мӕн алкӕимӕдзӕгъӕлы дзӕнгӕда цӕгъдынмӕ не 'вдӕлы. Хъуыддаг бӕлвырд уыд. Цы фӕци раздӕры хӕлардзинад? Цыма дада йе станокыл цы «дымгӕ» арӕзта, уый йӕ кӕдӕмдӕр ахаста. Къуырисӕрӕй фӕстӕмӕ дада дӕр куыста, иннӕ дыууӕ хъазуатоны кӕуыл куыстой, ахӕм станокыл. Згъӕры стыр лыггаджы фӕрстӕ зырнӕй афтӕ разилын хъуыди, ӕмӕ сӕ гидравликой прессыл конд лӕскӕрӕй куы балвӕстаид, уӕд хъуамӕ хӕрз ӕнгом бацыдаиккой трубатӕм. Иу ахӕм хай хицӕнӕй ласта 50 килограммы бӕрц. Дадаиу уыцы згьӕры лыггаг тых лӕмӕрст гӕнгӕ станочы гилдзмӕ куы иста, уӕд иухатт фӕхъуыды кодта, ууыл дзӕгъӕлы хъиамӕт кӕй кӕны, уый. Фӕлӕ станочы сӕрмӕ цы сахат ауыгъд уыдис, уый йын ууыл бӕлвырд асагъӕс кӕнынӕн фадат нӕ лӕвӕрдта. Дада сахат дӕр ӕххӕстӕй нӕма кусы, афтӕмӕй фӕфӕуд кӕны ӕхсӕзӕм деталь. Ныр бӕлвырд базыдта, абон йе 'ртхъирӕн кӕй баххӕст кӕндзӕн, уый, ӕмӕ уӕд «сывӕллӕттӕй»,—афтӕ хуыдта йӕхи нымӕр хъазуатонты,—рахиардзӕн «тугӕйдзаг хид». Куыдфӕстӕмӕ йын кусын ӕнцондӕр кӕй уыдзӕн, уый зыдта. Уыцы «сывӕллӕтты» ных бакъуырыны фӕнд ӕм кӕй уыди. уымӕй йӕ уарзондзинад ноджы фылдӕр кодта. Сихормӕ йе змӕлд фӕсабырдӕр ис ӕмӕ йӕ цъӕх цӕстыты нал уыди тызмӕг ӕнгас. Сахатмӕ авд деталы бӕрц,—уый ахӕм куыст у, ӕмӕ йемӕ «быцӕугӕнӕджы»- разӕй дӕр ма фӕуыдзӕн. йе 'ххуысгӕнӕджы ма бахъуыд ноджыдӕр згъӕры лыггӕгтӕ ӕрбаласын. Ӕмӕ уӕд ӕппӕт заводыл дӕр айхъуысти хабар, дада «дымгӕ аразы», зӕгъгӕ. Иуӕй-иутӕй фӕстӕмӕ ӕппӕт цехы кусджытӕ дӕр сӕ куыст куы ныууагътой, уӕд контролер дадамӕ бацыд. — Ма мӕ кьыгдар, ма мӕ хъыпдар, — тагъд кодта дада, — мӕнӕ дыууадӕсӕм фӕуыдзынӕн сахатмӕ! Фӕскуыст, изӕрдалынгты, фӕлладӕй йӕ чъизи къухтӕ ӕруагъта, афтӕмӕй бадти дада чысыл цӕлгӕнӕны. Уый зыдта, абон кӕй фӕуӕлахиз, фӕлӕ йӕ уӕддӕр нӕма уырныдта. йӕхи нымадмӕ гӕсгӕ, иу сменӕйы сарӕзта цыппор аст деталы. Уый уыдис сӕдӕ ӕвдай фондз проценты. Дадайы куыст хъазуатонты куыстӕй уыд фынддӕс проценты фылдӕр. Фӕлӕ уӕддӕр йӕхиуыл нӕ фервӕссыди. Уый фӕндыди, цӕмӕй бынтондӕр фӕуӕлахиз уыдаид, йе знӕгтӕ кӕй хуыдта, уыдоныл. йӕ сау къухтӕм ӕркаст ӕмӕ та ногӕй йӕ зӕрдыл ӕрбалӕууыдысты уыцы фӕндзай килограммы, фӕндзай хаттмӕ ӕввахс уӕлӕмӕ кӕй систа, уыдон. Дада ахъуыды кодта, станочы гилдзӕн пъолы ӕмвӕз сӕвӕрӕн кӕй уаид, цӕмӕй детальтӕ уӕлӕмӕ > исын мауал хъӕуа. Кӕннод уыцы уӕлдай куыстӕй адӕймаг ӕрмӕстдӕр фӕллайгӕ кӕны. Дада сыстад, йӕхи цӕхсадта, кофе сфыхта ӕмӕ хчиныг кӕсыныл ӕрбадт. Куысты рӕстӕджы цалдӕр хатты йӕ зӕрдыл ӕрлӕууыд, стахановонты тыххӕй кӕмдӕр кӕй каст, уый. Тагъд-тагьд фӕлдӕхта «ӔК(б)-П-йы историйы» чиныг, стӕй ахъуыды кодта сӕргӕндтӕм ӕркӕсыныл. Ӕмӕ, ӕцӕгдӕр, цы агуырдта, уый дзы ссардта. Ам ис! Ӕмӕ чиныг тагъд-тагъд ногӕй фӕлдахын райдыдта, фӕлӕ та йӕ ‘сӕргӕндтӕм раздӕхти,. уый тыххӕй ӕмӕ дзы ферох, кӕцы фарс ӕй хъуыд, уымӕ ’ркӕсын. Ӕппынфӕстагмӕ йӕ ссардта... Стахановой змӕлд... ерыс... фӕллойады ӕнтыстдзинад... Ӕгъа, мӕнӕ куы ис!.. «Куысты рӕстӕджы фактортӕн аргъ кӕнын чи зоны, ӕмӕ рӕстӕгӕн ӕрмӕст йӕ минуттӕ нӕ, фӕлӕ секундтӕ нымайын дӕр чи сахуыр ис, уыдон». Мӕнӕ ис—сӕйрагдӕр у работӕт секундтӕй нымайын! Дада сыстад, къӕбицы рацу-бацу акодта ӕмӕ сагъӕс байдыдта, абондаёргъы дзӕгъӕлы цал секунды фесӕфта, ууыл. Стӕй та сбадт ӕмӕ бирӕ рӕстӕг чиныджы фӕкаст, цалынмӕ цыдӕр цыргьыл ӕвиппайды йӕ тӕрных сӕмбӕлд, уӕдмӕ. Уый фесхъиудта ӕмӕ бакаст сахатмӕ. Уыди дыууадӕс. Куы ӕррӕдзӕмӕдзӕ кодта, уӕд йӕ тӕрных цы спичкӕйы къоппыл герца вта, уый зӕхмӕ ахауд. Къуырийы кӕронмӕ дада йӕ нормӕ сӕххӕст кодта 'дыууӕ сӕдӕ процентӕй. Ныр уый йӕ алы фезмӕлд дӕр нымадта секундтӕй. Иу деталь скӕныны рӕстӕг дӕс минутӕй фараст ӕмӕ ӕрдӕг минуты онг фӕцыбырдӕр кодта, стӕй та фараст минутмӕ, фӕстаг сменӕйы астӕуккаг нымадӕй алы деталь дӕр арӕзта аст минуты ӕмӕ цыппор секундмӕ. — Ӕрра сдӕ, дада? — хъӕр ыл кодта мастер. — Хъазуатон куыст къуырисӕры куы райдайдзӕн! — Ӕмӕ уал бафӕлварын хъӕуы, — худгӕйӕ йын дзуапп радта дада. Фӕлӕ сӕйрагдӕр уӕлахиздзинад дадайӕн уыди уый, ӕмӕ йӕм хъазуатон Вашек кӕй ӕрбацыд. — Хъус-ма, дада,—загъта Вашек,—мах зонӕм, ды кусынмӕ неппӕтӕй хуыздӕр кӕй арӕхсыс, уый,— фӕлӕ уӕддӕр... — Ды мӕнаан зонд ма амон,—фӕурӕдта йӕ дада.— Ды дӕ хъазуатон ӕмӕ кус дӕхи фӕндиаг. Фӕлӕ ӕз мӕ сӕрмӕ не ’рхӕсдзынӕн, дзидзидайтӕ мӕнӕй цыппор проценты фӕраздӕр уой, уый. Дада бӕгӕны уӕйгӕнӕнмӕ ӕппындӕр нал цыди. Иӕхӕдӕг йӕхицӕн ӕхсӕвӕр кодта ӕмӕ-иу чингуытӕ кӕсыныл сбадти. Уый бамбйерста, уыдон хуымӕтӕг чингуыты хуызӕн кӕй не сты—бакӕс, ӕмӕ цы бакастӕ, уый дӕ уайтагъд ӕрбайрох уыдзӕн. Адон та рохгӕнгӕ не сты, уымӕн ӕмӕ дӕ царды цы бахъӕуа, ӕмӕ дзы дзуапп цӕмӕн не ссардзынӕ! Дадамӕ та базонинаг фӕрстытӕ бонӕй-бонмӕ фылдӕр кодтой. Ӕмӕ уыцы фӕрстытӕ лӕвӕрдта алы изӕр дӕр номдзыд ахуыргӕнӕг Коммунисток партимӕ. Стӕй уӕд хъуыды кӕнын байдыдта, цымӕ ахӕм мадзӕлттӕй ӕндӕр чингуытӕ дӕр кӕсӕн ис, ӕви нӕ, ӕмӕ цалдӕр сӕргонды бакаст «Дӕс азы^-йӕ1. Ног мадзӕлттӕй куысты руаджы дада ссис ног адӕймаг. Фыццаг ӕй чи зыдта, уыдон ыэт ныр куы ахъуыды кгвнынц, уӕд сӕм ӕнахуыр диссаг фӕкӕсы. Раздӕр уый уыд хъӕлдзӕг, хагларзӕрдӕ, хорз ӕмбал, ныр та у мадзура, цы дзуры, уый дӕр — схуыс1 К. Готвальд. Дӕс азы. Статьятӕ ӕмӕ раныхӕстӕ (1936—1946). тӕй. Уыцы ног адӕймаг йӕ зӕронд хӕрв аппӕрста, , ног царм та йыл зайгӕ нӕма ’ркодта. Къуырийы ӕмбисмӕ дада ног фескуыхти—йӕ нормӕйӕ сӕххӕст кодта дыууӕ сӕдӕ ӕртын проценты. Горӕты фӕзы цы кады фӕйнӕг уыдис, уым ӕппӕты уӕле ӕдзухдӕр ӕрттывта дадайы ном. Къуырийы кӕронмӕ йӕ нормӕ дыууӕ сӕдӕ дыууын процентӕй дӕлӕмӕ не ’рцыд. Уыди сабат. Хъазуатон фӕллойы къуыри фӕци. Заводы тыхкуысты бонтӕ ахицӕн сты. Станокты урӕдтой иу иннӕйы фӕдыл. Уалынмӕ рудзынгӕй ӕрбайхъуысти цавӕрдӕр ӕнахуыр уынӕр. Фӕстаг станок куы ӕрӕнцад, уӕд ссыди зарын. Уынджы зарыдысты сывӕллӕттӕ.	‘ Дада йе станок сыгъдӕг кӕнын фӕуагъта, фӕлӕ асӕрфта йӕ сӕрдӕнӕйдзаг къухтӕ ӕмӕ байхъуыста.Уалынмӕ цехы дуармӕ ауыдта мастеры, йӕ къухтӕ цыдӕр ӕнахуыр тылдгӕнгӕ хъӕр кодта. Зард фӕсабыр. — Цӕй, цы ’рцыди? Дӕхи цы зылынтӕ кӕныс? — Хъус-ма, дада, дӕ хъуыддаг хорз нӕу! — хъӕр кодта мастер ӕнуд хъӕлӕсӕй.—Ды хъуамӕ рацӕуай кӕртмӕ ӕмӕ уым раныхас кӕнай! Чидӕр асхуыста мастеры дуары цурӕй ӕмӕ цехы смидӕг бухгалтер. Сау тӕлмджын кӕсӕнцӕстыты бынӕй йӕ цӕстытӕ рагӕпл кӕнын ӕввонг уыдысты. — Уӕдӕ, дада, бӕллӕхы бахаудтам. Ды хъуамӕ ныртӕккӕ раныхас кӕнай. Хъазуатон къуырийы куысты чи фӕуӕлахиз ис, уыдонӕн скъоладзаутӕ арфӕ кӕнынмӕ ӕрбацыдысты. Хыиджылӕг ма кӕн, фӕлӕ рацу! Дада'чъизи хӕцъил фехста ӕмӕ дуармӕ фӕрасти. Сывӕллӕттӕ кӕрты ӕртымбыл сты ӕмӕ зарынц ног советон зарӕг. Ахуыргӕнӕг лӕууыд иуфарсӕрдыгӕй аууоны ӕмӕ сын къухӕй амыдта... Зард куы фесты, уӕд дада бацыд сывӕллӕтты астӕумӕ, цыма йӕ сӕ цины цӕстӕнгас баласта, уыйау. — Мӕ хуры чысылтӕ!—райдыдта дзурын фӕсус хъӕлӕсӕй. — Махӕн тынг ӕхсызгон у, нӕ куыст фенынмӕ кӕй ӕрбацыдыстут, уый. Сымах ныр бамбардзыстут, ам диссагӕй кӕй ницы ис; хъазуатон цӕмӕй уай, уымӕн ис иу мадзал—куыд ӕмбӕлы, афтӕ кусын ӕмӕ ма ноджы иу—хъӕуы ахуыр кӕнын, мах хъуамӕ неппӕт дӕр уымӕ тырнӕм. Дарддӕр ма дада цы загътаид, уый нал зыдта. Цыдӕр ӕнӕныфс каст акодта йӕ алфамблаймӕ ӕмӕ сдзырдта: — Сымах тынг хорз сывӕллӕттӕ стут... Сабиты астӕуӕй рацыд иу чысыл бӕзӕрхыг лӕппу, йӕ сӕрӕй акуывта, йӕ къухтӕ цы фӕкодтаид, уый нӕ зыдта, афтӕмӕй цъӕхснаг хъӕлӕсӕй загъта: — Мах уынӕм, хорз нын цӕмӕй уа, уый тыххӕй сымах, хъазуатонтӕ, куыд кусут, уый... Мах фӕнды ахуыр кӕнын, цӕмӕй... уымӕн ӕмӕ мах дӕр искуы сымах хуызӕн кусдзыстӕм. Лӕппуйы фӕстӕ рахызти, йӕ бурхил дзыккутӕ хъуымбыл быд кӕмӕн уыдысты, ахӕм чызг. йӕ дыууӕ къухӕй дидинджыты дынджыр баст тыххӕй урӕдта. Ӕнӕ дзургӕйӕ бацыд дадамӕ ӕмӕ йӕм ӕй бадаргъ' кодта. Дада ӕфсармдзастӕй йӕ алфамблаймӕ афӕлгӕсыд. Уалынмӕ фембӕрста, уыцы дидинджытӕ уымӕн кӕй ӕрбахастой, уый ӕмӕ ӕвиппайды йӕ зӕрдӕ ӕрбауынгӕг. Дада къуызгӕ бавнӕлдта дидинджыты пуцалмӕ ӕмӕ йӕ цӕстытӕ ацъынд кодта... Уый фӕстӕ цымыдистӕ дзырдтой, дада, дам, дидинджытӕ куы иста, уӕд йӕ «цӕссыгтӕ ӕркалдысты». Фӕлӕ раст зӕгьын хъӕуы, куы йӕм сӕ лӕвӕрдтой, уӕд иу ныхас дӕр нал скодта, ӕмӕ йӕ куыд ничи федтаид, афтӕ адӕмы ӕхсӕн фӕаууон. Къуырисӕры райсомӕй йе станокыл февзӕрд стыр фӕйнӕг ӕмӕ йыл уыдис сырх кърандасӕй фыст: «Ахуыр кӕнынмӕ исӕм хорз лӕппуты». Ӕгас цех дӕр цин кодта, дада кӕй схъӕлдзӕг ӕмӕ хъазӕн ныхӕстӕ кӕй байдыдта, ууыл. Афтӕ сӕм каст, цыма ногӕй иухатты хорз рӕстӕг ралӕууыд. Уӕдӕй фӕстӕмӕ-иу дада фӕскуыст арӕх ӕрлӕууыд уыды дыууӕ хъазуатоны станокты цур ӕмӕ сындзырдта: — Кусгӕ куы фӕкӕнут, ӕдылы къоппатӕ, уӕд нымайын хъӕуы ӕрмӕст минуттӕ нӕ, фӕлӕ секундтӕ дӕр.	--------Мария Майерова РӔСУГЪД КЪОХ ТРфсымӕртӕ уыдысты фаззӕттӕ. Ӕмӕ бирӕ хӕттыты куыд вӕййы, афтӕ адонӕй дӕр, сахат фӕстӕдӕр цы лӕппу райгуырд, уый гыццылӕй зындйс тӕнтъихӕгдӕр, иу-дыууӕ азы кӕсдӕр че 'фсымӕрӕй. Алцӕмӕй дӕр каста йӕ хисдӕр ӕмбӕлтты, коммӕ, уыдон ын куыд дзырдтой, афтӕ кодта, кӕд ӕм-иу уый фӕстӕ хардзау ӕркаст, уӕддӕр. Хисдӕр ӕфсымӕр гыццылӕй фӕстӕмӕ рахаста ӕнӕниз, йӕхи мӕт йеттӕмӕ йӕ никӕй кой уыдис ӕмӕ йӕ цард ӕвзӕр нӕ цыд. Ӕфсымӕртӕ райгуырдысты Астӕуккаг Чехийы, дунеон фыццаг хӕсты райдианы, хъӕздыг зӕхкусӕджы хӕдзары. Хӕсты цыппар азы дӕргъы сӕ фыд Ваврӕ ӕфсадӕн хӕцӕнг.арз ӕмӕ алы дзаума уӕй кодта, стӕй паддзахадон облигацитӕ ӕлхӕдта ӕмӕ сӕ пайда кодта. Уыдӕттӕй ноджы тынгдӕр схъӕздыг. Чехословакийы республикӕ арӕзт куы ’рцыд, уӕд Ваврӕ сои парламенты депутат аграрон партийӕ, бадти-иу бюджетов комитеты, хӕларӕй царди мидхъуыддӕгты министримӕ, стӕй цыма окруджы ныстуантӕ хорз ӕххӕст кӕны, афтӕмӕй йӕхи ӕвдыста. Хъӕууон бӕрӕгбонты ӕмӕ-иу куывдты заман (уыдон арӕзт цыдысты фос ӕргӕвдыны ӕмӕ хор ӕфснайыны фӕдыл) Ваврӕ йӕхимӕ ӕрхуыдта политиком архайджыты. Фӕлӕ йӕ хӕдзары иунӕг хуызӕнӕн уат йеттӕмӕ нӕ уыд ӕмӕ, кӕй зӕгьын ӕй хъӕуы, бухъ цардыл чи сахуыр, уыцы горӕтаг бонджынты сӕ устытимӕ ӕмӕ сӕ шофертимӕ уым сбадын кӕнӕн нӕ уыдис—нӕ дзы цыдысты. Ӕмӕ уӕд Ваврӕ сарӕзта, ссӕдз уаты кӕм уыд, ахӕм хӕдзар ӕмӕ йӕ схуыдтой виллӕ*. Ваврӕ сӕйраг горӕтмӕ канд парламенты ӕмӕ партион ӕмбырдтӕм нӕ цыдис, фӕлӕ рӕстӕг йӕ зӕрдӕйы дзӕбӕхӕн арвитыны тыххӕй дӕр. Уый-иу балӕууыд кабарейы1 2. Уым-иу сӕ аивадон дӕсныйад ӕвдыстой, ӕнӕхъӕн дунейыл сӕ ном кӕмӕн айхъуыст, ахӕм артисттӕ. Уыдис-иу опереттӕйы. Иуныхасӕй, уарзта «культурой цард кӕнын». йӕхӕдӕг дӕр-иу йӕ виллӕмӕ ӕроахуыдта министрты ӕмӕ парламенты уӕнгты, сенаторты ӕмӕ, цы партийы лӕуд уыдис, уый архайджыты. йӕ уазджыты бакъӕлдзӕг кӕныны тыххӕй-иу Ваврӕ йемӕ ӕрласта, опереттӕты цы сылгоймӕгтӕ фӕзары ӕмӕ фӕкафы, уыдоны дӕр. Ваврӕ уазӕгуарзаг уыд. Фӕлӕ уӕлдай тынгдӕр уарзта уазджытӕн йӕ хъӕздыг цардӕй ӕмӕ-иу цы бӕркадджын фынгтӕ ӕрӕвӕрдта, уыдонӕй, стӕй йӕ къӕбӕлдзыгсӕр лӕппуйӕ, фаззӕтты хисдӕрӕй раппӕлын. Кӕсдӕр фырт райгуырд ӕлвӕст къухимӕ ӕмӕ йӕ уазджыты размӕ никуы уагъта. йӕ низдомд ус лӕппуты райгуырды фӕстӕ уайтагъд амард, йӕхиуыл дӕр нӕма фӕхӕцыд, афтӕмӕй. Афӕдзмӕ Ваврӕ ракуырдта, опереттӕты чи зарыд, ахӕм номдзыд артисткӕйы. Уый хорз арӕхст бонджын хӕдзары ӕфсиниуӕг кӕнынмӕ. Ваврӕйы ускуырдыл бирӕ нӕ' рацыд, афтӕ кӕсдӕр лӕппуйы, тӕнтъихӕг Петры, бынтондӕр виллӕйӕ арвыстой. Фӕлӕ уыцы хъуыддаг хъуыды дӕр ничи ӕркодта. йӕ мад ма ӕгас куы уыдис, уӕчдӕр-иу ӕй 'фермӕмӕ сывӕллонгӕсмӕ ахастой, йӕ фыд ӕй куыд нӕ уына, афтӕ. Стӕй'мад куы амард ӕмӕ фыдыус хӕдзармӕ куы ’рбацыд, уӕд ӕм ӕппындӕр хъусдарӕг нал уыдис. Петр фыдуынд, зылынкъах уыд, ӕмӕ йӕ йӕ фыд нӕ уарзта, йӕ кой никуы кодта. 1 Виллӕ — хъӕздыг лӕджы хӕдзар горӕты ӕтте, рӕсугъд дачӕ. 2 Кабаре—буржуазен бӕстӕты чысыл ресторан эстрадӕпмх. 6 Чсюсловакаг рэдзырдтӕ	81 йӕ къухы бирӕ зӕххытӕ кӕмӕн уыд, уыцы парти йӕ зынгӕ архайӕг Ваврӕйӕн ӕххуыс кодтах бирӕ ӕхцатӕ исынмӕ. Биржӕйӕ дӕр ӕм уӕдӕ пайда хорз хаудта. Ваврӕ уарзта тӕссаг базарады хъуыддӕгты бацӕуын ӕмӕ йын-иу фӕрӕстмӕ сты. Йӕ хӕдзар гыццылгай дзаг кодта рӕсугьд дзаума ӕмӕ зынаргъ гауызӕй. Ӕмӕ сӕ кӕм ӕвӕрдтаиккой, уый куы нӕ уал уыди, уӕд та йӕ нывгӕнджыты нывтӕй ӕмӕ рагон зынаргъ рӕсугьд, лыстӕг дзаумайӕ фӕлындын райдыдтой. Ӕмӕ йӕ хисдӕр фырт Ян царди уыцы хъӕздыг хӕдзары. Скъоламӕ цыдис горӕтмӕ, уымӕй дӕр фистӕгӕй нӕ, фӕлӕ машинӕйӕ. Куы фӕхъомылдӕр, уӕд та йӕ Прагӕмӕ арвыстой. Уым. бацыд гимназмӕ, уый фӕстӕ та — хъӕууоцхӕдзарадон академимӕ. Кӕсдӕр ӕфсымӕр Петр хъомыл кодта, ӕххуырстытӕ цы хӕдзары цардыстЫ, уым, хуытӕмзилӕг усмӕ. Уый лӕппуйы тынг бирӕ бауарзга, радта йӕ иукъласон хъӕууон скъоламӕ ӕмӕ йыл дыууадӕс азы куы рацыд, уӕд стырты ӕмхуызон быдыры куыст кӕнын райдыдта. Зӕронд Ваврӕйы ӕнӕнхъӕлӕджы паралич ныццавта, ӕмӕ Ян сӕ хӕдзары ӕппӕт хъуыддӕгтӕ дӕр йӕхимӕ райста, Петр та, фыццагау, гутоны фӕстӕ цыдис, хор тыдта, хуымтӕ ӕмӕ хос карста. Уыцы рӕстӕгмӕ Ян сси, ӕхцатӕ ӕнӕ нымайгӕйӕ хардз кӕнын чи сахуыр, ахӕм бӕрзонд, хӕрзконд лӕппу-лӕг. йӕ дзыппытӕ ӕдзухдӕр гӕххӕт ӕхцайӕ уыдысты се дзаг ӕмӕ-иу йӕ къухтыкӕлдоӕрзӕн куы систа, уӕд-иу уыимӕ схаудысты,’ лыстӕг ӕхца калдта, цыма йӕ бапъерозы ӕртхутгэг фу кӕны, уыйау, дуаргӕстӕн ӕмӕ официанттӕн дӕттгӕйӕ та ӕхцамӕ кӕсгӕ дӕр нӕ кодта. Ян ахуыр фӕцис, йӕхи нӕ фӕриссын кодта, афтӕмӕй, фӕлӕ йӕ хорзӕй фӕци, уый зӕгъӕн нӕ уыд. Стӕй ахӕм хъӕздыг лӕджы фырты ахуырдзинад хъӕугӕ дӕр цӕмӕн кодта? Кӕд йӕ фыдыус, хуыцаумӕ кувӕг уӕвгӕйӕ, чъынды сылгоймаг уыди, уӕддӕр Янимӕ хорз фидыдта, «нагь» ын ницӕмӕй дзырдта, уымӕн ӕмӕ Ян уыдис зӕрдӕмӕдзӕугӕ, стӕй йӕ фыды бынтыл сеппӕтыл дӕр йӕ бон цыд. Кӕсдӕр ӕфсымӕрӕн сау куыст фӕрӕстмӕ. Ӕппынӕдзух сыгъдӕг уӕлдӕфмӕ куыста ӕмӕ сфидар, йӕ къах сдзӕбӕх. Петр ӕппындӕр нрцавӕр куыстӕй тарстис, зыдта тракторимӕ дӕр ӕмӕ бӕхтимӕ дӕр архайын. Цы чысыл зонындзинӕдтӕ йӕм уыдис^уыдон фылдӕрГ кодта брошюрӕтӕ ӕмӕ чингуытӕ кӕсынӕй. Фыццаг кастис, цӕуылдӕриддӕр хӕст кодта, уыдон. Стӕй иухатт иу хъӕууонхӕдзарадон журналы хиуыл кусыны тыххӕй амынддзинад бакаст ӕмӕ цы хъӕуы ӕмӕ цы нӕ хъӕуы кӕсын, уый ӕвзарын базыдта. Кӕй бакаст, ууыл-иу бирӕ фӕхъуыды кодта, йӕ сӕр-ӕнӕ 'рынцойӕ. кодта кусгӕ. Петры схъомылгӕнӕг бӕрзонд, хӕрзконд хуьр тӕмзилӕг уыдис ӕххуырсты ус, фӕлӕ йӕ лӕг амард. Тӕнтъихӕг чысыл Петры йӕхимӕ -акодтэ ӕмӕ йӕм зылд, хуыты хъыбылтӕм, карчы цъиутӕм ӕмӕ йӕхи чызгмӕ куыд,зылдис, афтӕ. Уӕлдай буц митӕ йыннӕ кодта, стӕй йӕ уыдӕттӕм не ’вдӕлд. йӕ чььг Властӕ ӕмӕ Петр куы бахъомыл сты, лӕг ӕмӕ усы цард кӕнын куы райдыдтой, уӕд не смӕсты, уыцы хъуыддагмӕ акаст зондджын адӕймаджы цӕстӕй. Фӕлг.зӕронд Ваврӕйы куы баныгӕдтой, уӕд йӕхи нал баурӕдта: — Ныр куыд у, лӕппу, дӕ фыды бынтӕн дӕлӕппын ницы рахаудзӕн? Хъуамӕ дӕ фыды виллӕмӕ цӕрынмӕ баивай, и? Петр ӕм йе ’рфгуыты бынӕй бакаст, ахӕм цӕстӕнгасӕй-иу кастис йе ’фсымӕры виллӕмӕ, фӕлӕ дзур- ' гӕ ницы скодта. —‘ Ӕз ӕй истӕй тыххӕй нӕ зӕгъын, фӕлӕ Властӕ машинаёйы цӕуын иннӕтӕй ӕвзӕрдӕр нӕ базонид,—бахудтис хуытӕмзилӕг. — Уӕвгӕ уый дӕхи хъуыддаг у, куыддӕриддӕр дӕ фӕнды, афтӕ кӕн. Фӕлӕ Петр, йӕ фыды бынтыл йӕ бар цӕуы, ӕви нӕ, ууыл кӕронмӕ дӕр нӕма ахъуыды кодта, афтӕ хъӕздгуытӕ, уыдонимӕ Ян дӕр, сӕ мулк, сӕ ис, сӕ бонӕн тӕрсгӕйӕ, республик® Гитлерӕн ныууӕй кодтой, ӕмӕ бӕстӕйы ралӕууыд оккупацийы сау дуг. Яны виллӕйы уый бӕрц ивддзинӕдтӕй ницы ’рцыд: в йӕ арӕзт уӕтты чехаг шансонеткӕйы1 бӕсты ӕрцардис ландрат1 2 ӕмӕ йӕм уырдӕм хъуыддаджы фӕдыл кӕнӕ кеф кӕнынмӕ цӕуын байдыдтой Гитлеры афицертӕ. фадӕттӕ хуыздӕр куыд уой, стӕй къӕбиц ӕмӕ сӕндон афтид'куыд иӕ кӕной, ууыл Ян Ваврӕ. архайдта тынг зӕрдиагӕй. Петр Баврӕ та фаджыс ласта, оккупанттӕ цы пШан сфидар кодтой, уымӕ гӕсгӕ-иу зӕхх байтыдта, сӕкӕры цӕхӕрайы хуымтӕ къахта, мӕнӕу карста, зети кӕмӕй кӕнынц, ахӕм зайӕгойтӕ ӕфснайдта; куыста сындӕггай, хуым кӕнын-иу райдыдта ӕрӕджиау. йе 'фсымӕры ӕппындӕр йӕ уыдта, ӕрмӕст-иу скъӕтӕй бӕхдонмӕ куы фӕцӕйцыд, уӕд-иу йӕ цӕсты зулӕй виллӕйы рудзгуытӕм скаст. Дыууӕ ’фсымӕры дӕр, сӕ фыдау, уыдысты бӕрзонд, цӕсгомӕй кӕрӕдзийы хуызӕн, уды хъӕдӕй та—алы хуызӕттӕ. Ян мӕстыгӕр уыдис, фӕлӕ йӕхи уромын фӕрӕзта, афтӕ бакӕнын хуыздӕр уыдзӕн, уый куы зыдта, уӕд. йӕ кусджытӕй сеппӕтӕй дӕр йӕ удхӕссӕг уыдта. Фӕлӕ йӕ се ’ххуыс бахъуыд, зӕгъгӕ, уӕд та семӕ зӕрдиагӕй ӕмӕ хӕларзӕрдӕйӕ ныхас кӕнын дӕр зыдта. Йӕ бонджын цардӕй йӕ къух никуы систаид. Ӕхсӕнады цы бынат ахста, ууыл, стӕй йӕ хъӕздыгдзинӕдтыл стыр тохы бацыдаид. Ӕмӕ сӕ ома йӕ ис, йӕ фӕллойӕ бахъахъӕ, на? Нӕ! Бадзырдтӕ аразын, алыхуызон хинӕйдзаг хъуыддӕгтӕ кӕнын, йӕ бӕхтӕм ӕмӕ хъомтӕм зилджыты, ӕххуырстыты стигъын — гъе уыдонӕй цы зӕгъыс, уый зӕгъ. Уымӕ Ян тынг баскуыхт. Оккупацийы рӕстӕджы Яны хъуыддӕгтӕ хорз цыдысты. — Цы кӕны Гитлер!—дзырдта йе ’мхуызон адӕмы ’хсӕн. — Гитлер тӕссаг нӕу. Исты нӕ уый ӕфхӕры? Ныронг никуыма никӕй бафхӕрдта. Нот ӕгъдӕуттӕ хъуаг уыдыстӕм ӕмӕ нын сӕ сӕвӕрдта, дзут1 Шансонеткӕ — буржуазен бӕстӕты хӕргендӕтты хъазӕнӕмхасӕн, ӕнаив зарджытӕ чн фӕкӕны, ахӕм сылгоймаг. 2 Ландраттӕ — гермайнаг хицауады бӕрнджын лӕгтӕ Чехийы районты, Чехи фашистом Германы къухы куы уыдис, уыцы рӕстӕджы. тытӕй ӕмӕ нӕ коммунисттӕй фервӕзын кодта. Чи ма бауӕндцзӕн ныр хъӕздгуыты ныхмӕ схӕцын? Мах ныртӕккӕ тынг фидар ӕмӕ ӕдас стӕм. Петр хуытӕмзилӕг усмӕ цӕргӕйӕ баззад, ӕмӕ йын оккупацийы размӕ сывӕллон райгуырд. Рӕсугьд, хӕрзконд Властӕ Янмӕ куыста лӕккадгӕнӕгӕй. Сӕ бӕстӕ знӕгтӕй куы ссӕрибар, уӕд ма сын ноджы райгуырд дыууӕ сывӕллоны. Изӕры сӕ-иу Властӕ куы надта, уӕд-иу Петр, сывӕллӕттӕ тасы куыд цъыбарцъыбур кӕнынц, уымӕ каст ӕмӕ йӕ усӕн дзырдта: — Чысыл ма бафӕраз. Мыккагмӕ хъӕздгуыты тӕбӕгътӕ не 'хсдзынӕ, стӕй сын майонез1 нӕ цӕттӕ кӕндзынӕ. Алцӕмӕн дӕр рӕстӕг ис. Петры зӕрдӕйы гыццылгай ӕвзӕрыди, йӕхӕдӕг дӕр дзӕбӕх кӕй нӕма ӕмбӕрста, ахӕм ныфс. Алы бон дӕр хъуыста, нацистты фронтты куыд дӕрӕн кӕнынц ӕмӕ, уый зонгӕйӕ, ландрат йӕхи ӕндӕрхуызон дарын куыд байдыдта, уый. Ӕмӕ йӕ тынгӕйтынгдӕр уырныдта, фашистты сӕрмӕ цы мигътӕ ӕрӕмбырд, уыдон бынтон кӕй фендӕрхуызон кӕндзысты Петрӕн йӕхи цард дӕр. Ӕххуырстыты 'хсӕн Петр уыдис хионы хуызӕн, ӕмӕ пъамещычы ӕфсымӕр у, уый кой кӕнгӕ дӕр ничиуал кодта. Дыууӕ фаззоны удыхъӕдӕй уыдысты, арв ӕмӕ зӕхх кӕрӕдзимӕ куыд дард сты, афтӕ. Ян йӕ фыды бынтӕн уынаффӕгӕнӕг ӕмӕ хицау куы' ссис, уӕдӕй фӕстӕмӕ йӕ хуыз скалдта: дзаума йын хуыдта хуыйджыты хуыздӕр; иуӕй-иу хатт-иу нацисттӕм зӕхкусӕджы дарӕсыдӕр фӕзындис: ӕрттиваг цырыхъыты, гӕлифе хӕлафы, замшӕй хуыд къурткӕйы, кӕрдӕгхуыз шляпӕйы, йӕ цӕсгом хӕрзхуыз, ног даст гыццыл рихитӕ йын. Петр та уыд саугуыстгӕнӕг: фӕтӕн уӕхсчытӕ йын, фидар цӕнгтӕ, хӕрзӕлвӕст, дымгӕ ӕмӕ фыдрӕстӕг сӕ фӕд кӕуыл ныууагътой, ахӕм хурӕй сыгъд цӕсгом ын. Ӕмбаргӕ ӕмӕ хиуьглхӕцгӕ адӕймаг кӕй у, уый тыххӕй йын зӕхкусджытӕ стыр аргъ кодтой. Лыстӕг арендатортӕ, ӕххуырстытӕ, хъугдуц1 Майонез—бӕзджынгомау соус, кӕнынц ӕй айчы бурӕй, провансаг зетийӕ, уксус ӕмӕ ӕндӕр ахӕмтӕй. джытӕ, Яны кусджытӕ сеппӕт дӕр, суанг ма йӕ эконом дӕр Петры нымадтой, хъӕууон хӕдзарады куыст хорз чи зоны, ахӕмыл, цыдысты йӕм уынаффӕмӕ, уымӕн ӕмӕ уыдис фӕлтӕрдджын ӕмӕ алы куыстмӕ дӕр арӕхстджын. Хъӕуы мидӕг хӕсты размӕ уыдис коммунистов партчыр. йӕ уӕнгтӕ уыдысты цалдӕр ӕнӕзӕхх фӕл> лойгӕнӕджы ӕмӕ сыхаг дургӕнӕн .заводӕй цалдӕр кусӕджы. Ӕххуырстытӕ дзы нӕ уыдис, уымӕн ӕмӕ сӕ хъӕздгуытӕ ӕмӕ рӕстӕмбис цӕрджытӕ политикой партитӕм нӕ уагътой, уый нӕ, фӕлӕ ма алыхуызон цъыфкалӕн ныхӕстӕй фӕллойгӕнӕг адӕмы лозунгтӕ ӕмӕ домӕнтӕ фегад кӕныныл дӕр архайдтой. Фыргуыстӕй сӕ тых кӕмӕн басаст, уыцы мӕгуыр зӕхкусджытӕн сӕ фылдӕр политикой цардмӕ сӕ хъус нӕ дардтой, кӕд дзы иуӕй-иутӕ коммунисток газет истой, уӕддӕр. Хӕсты рӕстӕджы партчыр ныххӕлиу, йӕ иузӕрдион уӕнгтӕй йын дыууӕйы концлагермӕ атардтой. Ваврӕйы ӕххуырстытӕ уыдысты чысыл ӕндӕр уавӕры. Нӕдӕр зӕронд Ваврӕ, нӕдӕр Ян се’ххуырстытӕм сӕ цӕст никуы дардтой ӕмӕ ӕууӕндыдысты сӕ экономы ныхӕстыл, ӕвзӕрстыты рӕстӕджы сеппӕт дӕр сӕ хъӕлӕстӕ аграрон партийӕн радтой, зӕгъгӕ. Уымӕ гӕсгӕ, Петрӕн йӕ бдн уыди политикон темӕтыл дзурын. Сӕрды-иу ӕххуырстытӕ ауӕдзы, сыфтӕрджын кӕрдойы бын, сихор хӕрынмӕ куы рабадтысты (хӕргӕ та-иу кодтой дзул, къӕдоры цыхт ӕмӕ уазал кофе), уӕд-иу мадзура Петр райдыдта: — Мӕ фыд мӕ йӕ хӕдзарӕй ратардта, сымах та мӕ уӕхимӕ ӕрбахӕстӕг кодтат. Ацы хуымгӕндтӕ ӕмӕ зӕххытӕй иу уылынг дӕр мӕн нӕу. Ӕз дӕр, сымаххуызӕн, къӕбӕрыл кусын. Сымахау уӕртӕ уыдонӕн, — ӕмӕ-иу йӕ сӕрӕй виллӕмӕ ацамыдта. — Ахъуыды-ма кӕнут, куыд ,хъӕздыг цӕриккам, нӕ фӕллой нӕхи куы уаид, уӕд. Уый цард уаид, гъе! Алкӕмӕн дӕр нӕ йӕхицӕн хӕдзар, машинӕтӕ балхӕниккам нӕ куыст фӕрогдӕр кӕнынӕн. Кӕннод нӕм ныртӕккӕ цы иунӕг трактор, куырисбӕттӕн ӕмӕ найгӕнӕн машинӕ ис, уыдон цас ахъаз сты утӕппӕт зӕххӕн! Ӕмӕ ма Ян уыдонӕй дӕр бакусы — ӕхцайыл сӕ искӕмӕн ратты. Махӕн та нӕ хид нӕ къӕхты бынӕй кӕлы. — Уыдӕттӕ бӕргӕ раст сты, — загъта иухатт ӕххуырст Земан. — Фӕлӕ цы бачындӕуа? Фӕрӕт нӕ райсдзынӕ ӕмӕ Ян ӕмӕ ландраты нӕ ратӕрдзынӕ, сӕ бынат сын не ’рцахсдзынӕ. — Ландрат ӕнӕ фӕрӕтӕй дӕр ацӕудзӕн. Ӕгӕр тагъд дӕр ма бакӕндзӕн цӕуынмӕ. Иунӕг Янӕй маст райсын ницы пайда у, уый хуызӕн бонджынты сеппӕты дӕр аиуфарс кӕнын хъӕуы. — Омӕ сӕ куыд аиуфарс кӕнӕм, куыд?—нал ӕй уагъта зӕронд фийау. йӕ уӕлӕ зӕронд, хӕррӕгъ дарӕс йеттӕмӕ кӕй никуы уыдис, уый тыххӕй йӕ «Быдыргъ» рахуыдтой. — Куыд куы зӕгьай, уӕд зӕхх нӕхи къухтӕм райсдзыстӕм, уымӕн ӕмӕ йыл кусгӕ дӕр мах кӕнӕм! — райхъуыст иуахӕмы кӕйдӕр ныхас, ӕмӕ уый Петр нӕ уыдис, фӕлӕ—арендатор Грон. Петр ӕм йе 'нӕхин цъӕх цӕстытӕй дисхуызӕй бакаст. Ӕнӕуый Петры йӕ цӕстыдзагӕй кӕсгӕ никуы ничи федта. — Грон куыд зӕгъы, афтӕ гъе, мӕ лымӕн! Уӕрӕсейы куыд у, раст афтӕ,—хъӕлдзӕгӕй загъта Петр. — Ныхас ууыл нӕ цӕуы, ӕмӕ ног господинтӕ суӕвгӕйӕ, > виллӕйы сбад ӕмӕ мӕгуырты дӕхицӕн кусын кӕн. Хъуамӕ нӕ иумӕйаг зӕххыл иумӕ кусӕм. Петр афтйе дзЪ1рдта гитлеронты ӕрбацӕуыны размӕ дӕр ӕмӕ ныр оккупацийы рӕстӕджы дӕр. Уыцы сау бонты адӕм хъус-хъусӕй кӕрӕдзийӕн зонын кодтой зӕрдӕфӕлӕууӕн хабӕрттӕ; ома гитлеронты хицаудзинады кӕрон ӕрцӕуы, зӕгьгӕ. Ӕмӕиу уӕд Петры цӕсгом барухс, адӕммӕ-иу фӕлмӕн каст бакодта, салам сын лӕвӕрдта, йӕ тымбыл къух уӕлӕмӕ сисгӕйӕ. 1945 азы фыццӕгӕм майы ландраты бын дон бацыд. Ӕххуырстытӕ сусӕгӕй сӕ цӕст дардтой, ӕнӕуд немыцаг салдӕттӕ чехаг протекторы машинӕтӕ уӕззау чырынтӕй «трофейтимӕ» куыд дзаг кодтой, уымӕ. Фӕстаг машинӕйӕн сейфы уӕзӕй йӕ сӕмӕн асаст, ӕмӕ сейф уым зӕххы лӕугӕйӕ баззад, уымӕн ӕмӕ ландрат тынг тагъд кодта. Сейфыл йӕ къух ауыгъта, машинӕйы абадт ӕмӕ цыдӕр ӕрбаци, ӕгӕр-мӕгуыр Янӕн хӕрзбон дӕр нал загъта, фарӕстӕм маймӕ гитлеронтӕй иу дӕр нал баззад, сеппӕт дӕр алыгъдысты, ӕмӕ Ян йӕ хъӕздыг виллӕйы йӕ хӕлӕрттимӕ бӕрӕгбон сарӕзта, зӕронд хорз заман та фӕстӕмӕ кӕй ралӕууыд, уый фӕдыл. Ӕхсыр кӕм дардтой, уыцы' уӕрммӕ Петр ныппӕрста сейф ӕмӕ йыл ӕфсӕйнаджы гӕбӕзтӕ, машинӕйы саст згӕ хӕйттӕ, стӕй алыхуызон зӕронд хӕррӕгътӕ ныккалдта. Ян Ваврӕйы зӕххытыл уалдзыгон куыстытӕ кӕнын байдыдтой. Ӕххуырстытӕ куыстой хурскастӕй хурныгуылдмӕ, фӕлӕ ацы азы майы сӕ зӕрд^ецы ныфсфӕзынд, сӕ фидӕны хуыздӕр цардмӕ бӕлгӕйӕ. Концлагерӕй ма ӕрыздӕхт иунӕг коммунист, ӕнӕ зӕхх ремесленной кусӕг Кудера. Цы бон ӕрцыд, уымӕн ӕм йе ’хсӕв Петр фӕзынд, уӕззау къахдзӕфтӕ кӕнгӕйӕ. — Партимӕ бацӕуыны тыххӕй дӕм курдиат ӕрбахастон. Нӕ фермӕйы адӕмы сеппӕты дӕр партимӕ бацӕуын фӕнды. — Партчыры секретарӕй дӕ куыд равзарой, ӕз ахӕм фӕндон бахӕсдзынӕя. — Ма бахӕсс, — сагъӕстӕ гӕнгӕйӕ загъта Петр.—Мӕныл не 'ууӕнддзысты.	‘ — Омӕ ды уыцы бонджыны ӕфсымӕр дӕ, уый хъуыды дӕр куы ничиуал кӕны... — Уӕддӕр нӕма хъӕуы, нырма афон нӕма у. Ног адӕм мыл не ’уузенддзысты. Фӕлӕ мӕнмӕ дӕр иу фӕндон ис... Суанг фӕсахсӕвӕртӕм фӕныхас кодтой. Кудера ӕмӕ Петр кӕрӕдзийы хорз бамбӕрстой. Уыцы рӕстӕджы Ян та йӕ зӕронд зонгӕтыл зылдис. Мӕт дзы уагътой политикӕйы хъуыддӕгты ӕбӕрӕгдзинад, ландратмӕ хӕстӕг кӕй лӕууыд, уый, тынгдӕр та, кӕй зӕгъын ӕй хъӕуы, тарстис йӕ хъӕздыгдзинӕдтӕн, йӕ бынтӕн. Фӕлӕ уалын^лӕ йӕ зӕрдӕ ӕрӕнцад: фыццаджы республик® йӕхицӕн цы царды ӕгъдӕуттӕ сарӕзта, уыдон сӕ гаччы бадын байдыдтой. Ногӕй та фӕзынди, йӕ программӕйы социализмы кой чи кодта, фӕлӕ афтӕмӕй бонджынтӕн зиан чи нӕ уыд, ахӕм политиком парти. Ян уым куы ныллӕууыд, уӕд та ногӕй сӕмбӕлд фыццаджы лозунгтыл ӕмӕ политиком куысты фӕлтӕрд мадзӕлттыл. Йе ’мхуызон адӕмы ’хсӕн уый, раздӕрау, уыди'зӕрдӕмӕдзӕугӕ, хъӕлдзӕг ӕмӕ цыргъӕвзаг адӕймаг. йӕ къухы цы фӕллойгӕнӕг адӕм уыди ӕмӕ сӕ туг кӕмӕн цъырдта, уыдонӕн та уыдис зынӕрвӕссон ӕмӕ фыд-зӕрдӕ хицау. Ног партийы окруджы центрмӕ уый бгцыдис хицауы цыдӕй ӕмӕ хъуыды кӕнын байдыдта, уӕдӕ хуыздӕрӕн цавӕр тактикӕ ӕмӕ ног ӕвзарӕн лозунгтыл ныххӕца. Йе ’фсымӕр йӕ зӕрдыл никуы ӕрлӕууыд, уымӕн ӕмӕ хицаснтӕй схъомыл сты, иумӕйагӕй сӕм ницы уыдис нӕдӕр сӕ сабийы бонты, нӕдӕр куы фӕхъомылдӕр сты, уӕд; мады зӕнӕджы цӕстӕй нӕ кастысты кӕрӕдзимӕ. Искуы иу хатт-иу ӕнӕнхъӕлӕджы куы сӕмбӕлдысты, уӕд-иу дыууӕйӕ дӕр сӕхи иннӕрдӕм кӕсӕг скодтой,. цыма кӕрӕдзийы ӕппындӕр никуы федтой. Ӕмӕ уый ӕцӕгӕй дӕр афтӕ уыд. Янӕн Петр иннӕ мӕгуыр, хурмӕ сыгъд ӕххуырстытӕй уӕлдай ничи уыд. Ян сӕ зонгӕ дӕр нӕ кодта, нӕ зыдта йе 'фсымӕры дӕр, ныхас-иу кодта ӕрмӕстдӕр йӕ экономимӕ. Петрӕн та Ян уыдис, йӕ рӕсугъд ёхсӕй-иу йӕ цырыхъытӕ хъал цъыкк чи ӕркодта, йе та-иу йӕ рӕзты машинӕйы чи ӕрсыффытт ласта, ахӕм къуыдипп барин. Ян ногӕй хъӕздыг кӕнын райдыдта, уый цыдис йӕ фыды фӕндагыл, ӕмӕ йын цыма бирӕ бантысдзӕн, афтӕ зынди. Фӕлӕ иуахӕмы дыууӕ 'фсымӕры фембӕлдысты лӕгӕй-лӕгмӕ. Уый сӕ дыууӕйӕн дӕр уыдис зӕрдылдаринаг бон. Кӕрӕдзийы сын фенын кодТОй, сӕхицӕй дард цы ӕдзӕрӕг зӕххытӕ уыди Пограничье1, зӕгъгӕ, уым. Сӕрды ӕнтӕф бонты арӕнхӕхты цур ӕнӕхицауӕй хус кодта ӕнӕкарст кӕрдӕг. Хлепа ӕмӕ сысчы згъӕл1 Пограничье—1938 азы немыц кӕй байстой, ӕмӕ ныр, нацистты куы фӕтардтой, уӕд фӕстӕмӕ Чехословакийы чи бацис, уыцы Судетскы арӕны зӕхх. Немыцӕй дзы чн цард, уыдон Германмӕ арвыстой. дысты. Радио сидтис чехаг ӕмӕ словакаг зӕхкусджытӕм, Пограничийы зӕххытӕ ӕфснайынӕн куыд баххуыс кӕной, афтӕ: «Пограничийы афтид хъӕутӕ сымахмӕ ӕнхъзелмге кӕсынц! Цӕмӕй йӕ хортӕ ӕфснайд ӕрцӕуой, уый тыххӕй дзы ныртӕккӕ хъӕуы зӕхкусӕджы рӕвдз къухтӕ. Балидзут уырдӕм, ӕрбынат кӕнут уыцы чехаг зӕххыл! йӕ горӕттыл ӕмӕ йын йӕ хъӕутыл фӕстӕмӕ чехаг нӕмттӕ сӕвӕрут, раздахут ын йӕ мадӕлон ӕвзаг, уадз ӕмӕ йыл сывӕллӕттӕ дзурын райдайой, хуымгӕрдджытӕ та—зарын!» Цалдӕр боны фӕстӕ Кудера Пограничимӕ ацыд. Ӕрзылд дзы иу хъӕуыл, йӕ цӕст ахаста бӕстыхӕйттыл, йӕхи нымӕр анымадта, сау кӕнын чи байдыдта, уыцы сысчы бафснайынӕн, стӕй хӕмпӕлы оЪш чи фӕци, уыцы ӕрдузтӕ ныккӕрдынӕн цал адӕймаджы бахъӕудзӕн, уый, ӕмӕ йӕ зӕрдӕ барухс. Бӕстыхӕйттӕ банымадта, ӕмӕ сӕ хъӕуӕй алы арендатору дӕр хауы хӕдзар. Уый нӕ, фӕлӕ. ма дзы уӕлдай дӕр зайы. Сӕхимӕ куы ’рбаздӕхт, уӕд бадгӕ дӕр не ’ркодта, афтӕмӕй Петрмӕ ацыд. Коммунисттӕ ӕмбырд сарӕзтой ӕмӕ бауынаффӕ кодтой: иутӕ ӕвӕстиатӕй Пограничимӕ ацӕуӕнт ӕмӕ хос кӕрдын ӕмӕ сысчы ӕфснайын райдайӕнт. Хӕдзӕрттӕ чи хъахъӕндзӕн, ууыл дӕр бадзырдтой.’ — Цӕй, куыд дзы у?—нал уагътой устытӕ Кудерайы. — Уӕ цӕсты фиутӕ атайдзысты! — хъазыди сӕ Кудера.—Алкӕмӕн дӕр уӕ стыр уат, гобан ӕмӕ хъуг раттдзысты. Уӕ бацыдмӕ уын алцы дӕр сцӕттӕ кодтой. Устытӕ Пограничима» алидзынмӕ ныр дӕр цӕттӕ уыдысты, фӕлӕ Петр сфӕнд кодта уыцы хъуыддаг уалдзӕгмӕ аргьӕвын, иууылдӕр иумӕ куыд алидзой, афтӕ. Властӕ Петры фӕндыл сразы ис. Уый адӕмимӕ цӕрын уарзта. Фӕлӕ лидзгӕ кӕй кӕндзысты, ууыл Властӕ абон тынг цин кӕны, уымӕн ӕмӕ та йӕ зӕронд ӕхсин бафхӕрдта. Фӕсаууонмӕ йӕ «зыдыка» хуыдтой. Уый ӕрмӕстдӕр хъӕздыг уазджытӕн уыдис рӕдау, парахаткъух, хӕринаггӕнӕгӕй, тӕбӕгьтӕ 'хсджытӕй ӕмӕ Властӕйӕ та хӕлц ӕмбӕхста, гуыдыр-иу ыл сӕвӕрдта. Фӕлӕ уӕддӕр хӕринаггӕнӕг йӕхионтӕ кодта: стъолыл-иу цы уӕлдӕйттӕ аззад, уыдон-иу цӕлгӕнӕнмӕ ахаста ӕмӕ сӕ-иу тагъд-тагъд лӕккадгӕнджытӕн айуӕрста, ӕхсин ӕй куыд нӕ фена, афтӕ. Абон Властӕйы сывӕллӕттӕн хӕринаггӕнӕг цалдӕр тъортты карсты куыд тыхта, афтӕ йӕ ӕхсин ӕрбаййӕфта, байста йын сӕ ӕмӕ йыл ныккалдта: — Сарӕх кодтой сывӕллӕттӕ, ӕмӕ сын сӕ хӕсс!.. Властӕ скуыдта, ӕндӕр ӕм сдзурын ницы бафӕрӕзта. Фӕлӕ хӕринаггӕнӕг уыцы сахат йӕ раздарӕн райхӕлдта ӕмӕ сбустӕ кодта: — Цӕуыл кӕуыс, ӕдылы? Ахӕм налат хъуамӕ мӕнӕй хынджылӕг кӕна! Йӕхӕдӕг цӕттӕ кӕнӕд хӕринаг, кӕддӕра цы саразид, йе та сауджыны хӕринаггӕнӕгмӕ бадзурӕд. Гъе уымӕн сразы ис Властӕ цингӕнгӕйӕ Пограничимӕ алидзыныл. Кудерайы ус, бӕрзонд, урсхил сылгоймаг, комкоммӕ лӕгтӕм бакаст ӕмӕ сӕ ӕвиппайды афарста: — Зӕхкуысты ӕмбалад аразынмӕ ма хъавут? — Ӕмӕ дӕ нӕ фӕнды?—бахудт Кудера. Афтӕ тагъд басӕттдзӕн, уый ӕнхъӕл нӕ уыдис ус ӕмӕ ма йӕ ныхасмӕ бафтыдта: — Цӕуылнӕ мӕ фӕнды, фӕлӕ йӕ уӕд загьтаиккат, ӕндӕр ӕй ӕмбӕхсгӕ цӕмӕн кӕнут? — Дзӕгъӕл ныхӕстӕ дзы чысылдӕр цӕмӕй уа, уымӕн. Экономы раз йӕ кой къаддӕр куы кӕной, уӕд хуыздӕр у,—загътой лӕгтӕ. Уыцы ныхӕстӕ сеппӕтмӕ дӕр раст фӕкастысты. Сӕ хӕдзӕрттӕ*м куы фӕцӕйцыдысть!, уӕд Кудера фӕхъӕр кодта: — Хӕдӕгай, хъӕу куыд хуыйны, уый зӕгъын мӕ куы фӕцӕйрох кодта. Шенвалдь хуыйны — ома Рӕсугъд Къох. Зӕронд фийау Быдыргъ цыдӕр фӕцис хъӕуӕй, фӕлӕ йӕ кой ничи кодта. Уалынмӕ ноджы дыууӕ ӕнӕзӕхх хӕдзары алыгъдысты. Уый фӕстӕ хъомтӕмзилӕг фӕхыл экономимӕ, ӕмӕ уый дӕр цӕуыныл ныллӕууыд. Хъомтӕмзилӕг уыдис урсхил, хӕнкъуытӕ, йӕ къухтӕ белы йӕстӕ. Ӕмӕ уӕд эконом фӕкъӕрццхъус. Фӕлӕ йӕ зӕрдӕ истӕмӕ ’хсайы, уый тыххӕй зӕгъгӕ никӕмӕн ницы кодта. Иуахӕмы ӕрыгон, хъазаг хъӕдгӕс йемӕ бӕгӕны нозта. Хъӕдгӕс зыдта, эконом хъуыддаг ӕмбары, уый ӕмӕ йын бакой кодта: — Уӕдӕ цы рӕстӕг ралӕууыд, мӕ фыды хай. Чи цы у, уый уӕвын ӕй нал фӕнды. Бржезаны хнлдасӕг йӕ сӕрдасӕн цӕвӕгӕй баивта. Вокзалы рестораны цы Кельнер куыста, уый бархийӕ шахтӕмӕ ацыд. Бродецкийы дзулфыцӕджы ӕххуысгӕнӕгӕн Пограничийы куырой радтой. — Ӕмӕ цыма дӕумӕ дӕр уыдӕттӕ хорз кӕсынц, афтӕ мӕм дзуры мӕ зӕрдӕ, — бахъуыр-хъуыр кодта эконом. — Цы бӕрӕг нс, чи зоны, ӕмӕ сӕ ӕз дӕр бйфӕзмон. Калм йӕ хӕрв куыд аппары, афтӕ хъуамӕ ӕз дӕр мӕ зӕронд дарӕс аивон. Дӕлдзӕх фӕуӕд ацы хъӕдгӕсы къурткӕ, ӕнӕуый дарӕсы улӕфын ӕнцбндӕр у,—загъта хъӕдгӕс хъазӕнӕмхасӕнты. Ӕмӕ цыппурсы фӕстӕ хъӕдгӕс хъӕумӕ, нал фӕзынд. Эконом зымӕджы йӕ мӕтӕй гыццыл ӕрӕнцад, уымӕн ӕмӕ куыстытӕ сӕ уагыл цӕуын байдыдтой. Петр-иу ӕртыгай бонтӕ сӕхимӕ нӕ уыдис. Ӕмӕ-иу Властӕйы куы фарстой, уӕд лӕвӕрдта ӕбӕрӕг дзуаппытӕ: «Петр Прагӕмӕ ацыд, ӕвӕццӕгӕн, йӕ фыды бынтыл зилы». Экономы дӕр цыма уыцы ныхӕстӕ уырнынц, йӕхи афтӕ дардта. Уалынмӕ дыгоппон цъиу куы ныууасыд ӕмӕ уалдзыгон хур миттӕ ӕмӕ ихтӕ куы атайын кодта, уӕд иу бон, сӕумӕцъӕхӕй, ӕрдӕгсалд фӕндагыл кӕртмӕ ӕрбатылдысты дыууӕ стыр машинӕйы. Цы у, цы хабар у, уый зонгӕ дӕр ничима бакодта, афтӕ машинӕтӕ айдзаг сты алыхуызон дзаумайӕ: сынтӕджытӕй, чырынтӕй, арынгтӕй, итувӕрӕн фӕйнӕджытӕй, бумбули гобӕттӕй, карзинкӕты ӕвӕрд кӕрчытӕй, голджыты ӕвӕрд гӕдытӕй. Машинӕтӕй алырдӕмыты бандӕтты къӕхтӕ ныхъилтӕ сты, уӕлс та бадтысты устытӕ ӕмӕ сывӕллӕттӕ, сӕ къухты дидинджыты дурынтӕ, афтӕмӕй. Эконом катай фестад. — Ӕрра сыстут, ӕви уӕ зонд фӕцыд?—ӕмӕ хицаумӕ уыцы ну згъорд акодта. Янимӕ фӕстӕмӕ куы ’рбаздзехт, уӕд машинӕтӕн сӕ кой дӕр нал уыд. ӕрмӕст ма Петр йӕ дзаумӕттӕ уӕрдоны ӕвӕрдта. Петр сын сӕ бӕхты къӕхты хъӕр фехъуыста, фӕлӕ сӕы кӕсгӕ дӕр нӕ ракодта, афтӕ- мӕй ӕнцад-ӕнцойӕ йӕ дзаумӕттимӕ архайдта. Ян уӕрдойы алыварс ӕрзылд, стӕй Петры уӕлхъус ӕрлӕууыдис ӕмӕ йӕ къӕхтӕ ныххӕбӕц кодта. Ие уӕхсчытыл хъӕдабӕ хъуымацӕй къурткӕ. — Цы хабар ис ам? Адӕм кӕдӕм ацыдысты? Уый дӕ уӕрдоны цытӕ ӕвӕрыс?—бафарста фӕсус хъӕлӕсӕй. Дыууӕ фаззоны сӕ гыццылӕй фӕстӕмӕ фыццаг хатт кастысты комкоммӕ кӕрӕдзимӕ. Петры раз лӕууыд рӕсугъд, буцхаст лӕг. Ӕттейы бакӕсгӕйӕ бӕрӕг уыд, йӕ дзаумамӕ ӕмӕ йӕхимӕ хорз зылд кӕй цӕуы, уый. йӕ сӕры хъуынтӕ— брилянтинӕй1 сӕрст. йӕ къӕмисӕнтӕ аив ӕлвыд, цыди дзы америкаг сигаретты ӕмӕ зынаргъ духийы тӕф. Йӕ дзых уыд сылгоймаджы дзыхы хуызӕн ӕмӕ йын ныззылын мӕсты худызмӕл кӕнгӕйӕ, йӕ хъустӕ сыгъдысты, йӕ цӕсты уӕлтъыфалтӕ фестьӕлф-фестъӕлф кодтой. Яны цур та уыд, бирӕ азты быдыры бакуыст кӕй фӕуӕзбын кодта, ахӕм зӕхкусӕг лӕг. Петр лӕууыд, йӕ къухтӕ йӕ дзыппыты тъыст, йӕ сӕр бӕрзонд, йӕ цӕсгомыл цыма ӕфсӕйнаг цъар уыд, уыйау ӕнӕ змӕлгӕ. Уазал цъӕх цӕстытӕй комкоммӕ кастис йе 'фсымӕры рӕсугъд цӕсгоммӕ. Янмӕ афтӕ фӕкаст, цыма йӕ сӕр айнӕг хохыл скъуырдта. Фӕлӕ йын Петр уыцы ӕвӕлмастӕй сыпдӕггай загъта: — Дӕ ехс уал аппар, хорз лӕг. Ӕмӕ Ян ехс экономмӕ мӕсты зыгъгъуытт куы ныккодта, уӕд Петр дарддӕр дзырдта: — Ныр цалӕм аз у, стӕй кӕцы бон? Ӕмбаргӕ йӕ I Брилянтин — сӕры хъуыптӕ- кӕмӕй ӕрттивынц, ахӕм дзӕбӕх тӕфгӕнаг сӕрдӕн. кӕныс, ме ’фсымӕр, абон ныл фӕйнӕ дыууадӕс ӕмӕ ссӕдз азы сӕххӕст, уый? Фӕлӕ ды цардӕй фӕстейы баззадтӕ ӕмӕ 1946 азы не ’ййафыс. Петр йе 'фсымӕрыл йӕ сӕрӕй йӕ къӕхтӕм цӕст ӕрхаста ӕмӕ йӕ мидбылты бахудт. Ян уый куы ауыдта, уӕд, йӕ маст тыххӕй уромгӕйӕ, фӕхъӕр кодта: — Дӕ дзыхыл хӕц, сӕрхъӕн, ӕвдмӕйон! Ныртӕккӕ дӕ дзаумӕттӕ уӕрдонӕй райс, ка/шод дӕ ӕз ахӕстоны бантъӕрдзынӕн. — Бавзар-ма, уӕдӕ! — загъта Петр, йӕ уӕрдон сифтыгьта ӕмӕ кӕртӕй сындӕггай рараст, фӕстӕмӕ дӕр нӕ фӕкаст, афтӕмӕй. Дыууӕ фаззоны царды фӕндӕгтӕ та бирӕ рӕстӕгмӕ фӕхицӕн сты. Ӕмӕ та ногӕй куы фембӕлдысты, уӕд уыдис 1950 аз. Се ’хсӕн цы хъауджыдӕрдзинад уыди, уый уыцы рӕстӕджы тынгдӕр фӕбӕрӕг. Дыууӕйӕ дӕр Чехийы цардысты, се ’хсӕн цалдӕр сахаты цыд йеттӕмӕ нӕ уыд, фӕлӕ кӕрӕдзийӕ бонӕй-бон дарддӕр кодтой. Петрӕн йӕ зӕрдӕ дзырдта Рӕсугъд Къохимӕ ӕмӕ йӕ уӕрдоны фарсмӕ сындӕггай уырдӕм араст. йӕ ног хӕдзарадмӕ дзаума аласынӕй уӕлдай ма сфӕнд кодта дыууӕ кусӕг бӕхы аскъӕрын. Хъомыл дӕр сӕ йӕхӕдӕг скодта ӕмӕ йӕм ныр сӕ ныууадзын зын каст. Цӕуын ӕй бирӕ кӕй хъуыдис, уый ницӕмӕ дардта,—ницы кӕны, ӕнӕзонгӕ бынӕттӕ фендзӕн, базондзӕн сӕ. Петр сындӕггай ацыд Прагӕйыл, трамвайтӕ ӕмӕ машинӕты ӕхсӕн, бирӕ фӕцыд къӕдзтӕ-мӕдзтӕ фӕндагыл шахтёрты цӕрӕнбынӕтты рӕзты, федта шахтӕ «Аннӕ»-йы цыргъ террикон, йӕ зӕрдӕйы фаг фӕкаст ржевничовскийы къохтӕм ӕмӕ ӕппынфӕстаг Крушовицӕты фӕстӕ рахызт, хуымӕллӕджы талатӕ кӕм зади, ахӕм быдырмӕ. Петр йӕ бӕх ӕрурӕдта ӕмӕ къанауы сӕрты багӕпп ласта, сырхбын сыджытӕй фелвӕста, йӕ къухты йӕ аууӕрста, йӕ цӕст ӕрхӕцыд, хӕмпӕлгӕрдӕджы ӕмӕ миты бын чи баззад, ахӕм хуымӕллӕджы къудзитыл. Уыдӕттӕ иууылдӕр Петр фыццаг хатт уыдта ӕмӕ сӕ хъуамӕ йӕхи къухтӕй баскӕрстаид, басмыстаид сӕм. «<Адон нын иууылдӕр нӕ диссаджы зӕхх дӕтты!»—ахъуыды кодта Петр, ӕмӕ йӕ зӕрдӕйы сӕвзӕрыдысты стыр ныфс ӕмӕ бузныгдзннад. Уыцы рӕстӕджы Ян дӕр ӕнцад нӕ бадти, адвокатмӕ бацыд. — Уӕдӕ де 'фсымӕр у, зӕгъыс, господин пъамещык? Акӕс-ма, хуыцауы тыххӕй, йӕ хӕрз ӕфсымӕр! Ницы кӕны, мах ӕй ӕртасын кӕндзыстӕм. йӕ базылын кӕнынӕн ахӕм статья ссардзыстӕм, ӕмӕ йын хосгӕнӕг хос куыд нӕуал скӕна. Эконом быдыры куыстытӕм Скӕсӕн Словакийӕ цалдӕр ӕххуырсты ӕрбаласта, циганты баххуырста, стӕй салдӕтты къорд ракуырдта ӕмӕ сӕ тыхамӕлттӕй фесты. Ӕвзӕрстыты рӕстӕджы Ян парламентмӕ бахаудта. Р^ӕхицӕй ӕппӕлыд, партийы ӕххӕстгӕнаьг кӕмитеты уӕнг кӕй у, Зенклимӕ уынаффӕ кӕй фӕкӕны, министртимӕ ӕмӕ премьеры хӕдивджытимӕ хӕларӕй кӕй цӕры, уыдӕттӕй. йӕ фыссӕн стъолыл, иууылдӕр ӕй куыд уыдтаиккой, ахӕм ран сӕвӕрдта «Уинстон Черчиллы мысинӕгтӕ». Уыцы сгъол дӕр йӕ кабинеты афтӕ ӕнӕуый лӕууыд, ӕндӕр йӕ уӕлхъус бадгӕ никуы кодта. Виллӕ та , ногӕй фӕцардхуыз; агъуысты раз змисбын фӕзы-иу бакъорд сты алыхуызон машинӕтӕ: татртӕ, гудзонтӕ ӕмӕ ренотӕ, ӕхсӕвыгӕтты рудзгуытӕй калдис рухс. Прагӕйы ресторанты хӕринаджы хъуыддаг нырма ӕвзӕр уыд, ӕмӕ-иу Ян исты абаттдзинад куы арӕз*га, уӕд ӕй йӕхӕлӕрттӕн лӕхстӕ кӕнын нӕ хъуыдис. Уыдон, ӕй зыдтой, Яны хӕдзар хъуаг кӕй ницӕмӕй у, уый. Мартъийы дымгӕ бонтӕй иуы Петр Ваврӕ бахӕццӕ йӕ ног цӕрӕн бынатмӕ. Фӕзилӕнӕй зыд каст кодта Рӕсугъд Къохмӕ. Хохы фахсыл кӕрӕдзийыл чи нындӕгъд, уыцы бӕстыхӕйттӕй алкӕмӕ дӕр кастис хицӕнӕй, цыма сӕ фыццаг хатт федта, уый хуызӕн. Стӕй йӕ цӕст ахаста къуылдымтыл ӕмӕ та ныккаст хъӕумӕ. Ӕгӕр къуындӕг дзы у! Уалӕ сеппӕты уӕллаг Петры хӕдзар у ӕмӕ уый фӕстӕ райдыдта хъӕд. Бинаг хӕдзар та доны был ис, хъазтӕ ӕмӕ бабызтӕ доны сӕхи найынц. Петр йӕ уӕрдоныл банцой кодта. Фӕндаджы фарсмӕ цы дыргъбӕлӕстӕ сагъд ис, уыдоныл хъӕдгӕс йӕ къух ахаста, бӕрӕг у. Кӕрдо ӕмӕ фӕткъуы бӕлӕстӕй цы хус къалиутӕ ракодтой, уыдон сӕ быны амадӕй лӕууынц ӕмӕ иу бакастӕй згӕ сындз телты хуызӕн сты. Уӕвгӕ уыцы сындз тел хӕсты фӕстӕ кӕм нӕ баззад: хуымӕллӕджы быдырты, сабыр дыргьцӕхӕрадӕтты!	, Хохӕй ӕрбаулӕфы дымгӕ. Ӕхсӕр бӕласы ӕмӕ бӕрз*бӕласы хъуссӕджытӕ фестъӕлфынц, цыма уыдон дӕр Петрау ӕрхъӕцмӕ нал хъӕцынц... Хурмӕ ’рттивынц хӕрисы къуыбыртӕ, уӕлдӕфы зилдух кӕнынц лыстӕг бындзытӕ. «Уалдзӕг! Ӕрдзы ӕмӕ мӕ царды уалдзӕг!»—цин кӕны Петр. Уӕртӕ Рӕсугъд Къох. Хӕдзӕрттӕ цыма хыл фесты, уыйау сӕ кӕрӕдзимӕ сӕ чъылдымтӕ' сыздӕхтой. Быдыры куыд у, афтӕ ам уыдон рӕнхъгай нӕ лӕууынц. Уынгтӕ ӕмӕ дзы -фӕзтӕ нӕй. Лӕнчы уырдыг фӕндаг хъӕуы дих кӕны дыууӕ хайыл. йӕ ахуыр фӕдыл хохӕй згъоры дон. Цӕрӕн хӕдзӕрттӕ сты иууӕладзыгонтӕ, фӕлӕ саратӕ ӕмӕ хордӕттӕ ӕмбисонд арӕзт дурӕй амад, дыууӕуӕладзыгонтӕ! Петр йӕхи нымӕр уыцы сараты иумӕйаг хъомдӕттӕн ӕмӕ бӕхдӕттӕн бынӕттӕ кӕны. Скъола дӕр дыууӕуӕладзыгон у. Ех, ӕвӕдза, ,уыцы ныхас Петрӕн куыд ӕхсызгон у! Ныр йӕ сывйбйлӕттӕ иу къласы ахуырыл нал баззайдзысты! Скъолайы дӕлейы— саулакъон цад, цыма хӕхты ’хсӕн нӕ, фӕлӕ ӕндӕр кӕмдӕр нс. афтӕ чъизн уӕвын ын не ’мбгелы. Кӕсӕгты бӕсты дзы консервы банкӕтӕ. Ницы кӕны, ссыгъдӕг ӕй кӕндзыстӕм ӕмӕ йӕ цементӕй байсӕрддзыстӕм. Мӕ цӕстытыл уайы, лодкӕтау дзы узгӕ-узгӕ бабызтӕ куыд ленк кӕндзысты, стӕй сырх бырынкъджын хъазтӕ та наутау, уый... Уалдзыгон дымгӕ йӕхи ӕрбасӕрфы Петрыл— рӕсугъд цардмӕ бӕллӕгыл. Арӕнхӕхты ӕхсӕнмӕ бафсӕры ӕмӕ мигъты ратӕры, хӕхты цъуппытыл иу мигъы къуымбил дӕр нал фӕуадзы,—стӕрӕгау сӕ бакӕны. Петрмӕ хорз зынынц тарбын сӕрвӕтты култӕ, соцъи ӕмӕ наз бӕлӕсты рӕнхъытӕ. Петр уӕрдоны цӕлхыты бын дуртӕ авӕрдта, бӕхты саргъӕмбӕрзӕнӕй ӕрӕмбӕрзта ӕмӕ хъӕуы сӕрмӕ, йӕ ног хӕдзармӕ, араст. Хӕдзӕртты 'хсӕн кӕрдӕгӕй нал зыны, уырдыгӕй ӕрттивынц сырх дидинджытӕ. Мит тайы, фӕлӕ зӕхх салд у ӕмӕ дон нӕма цъиры. Митдӕттӕ хӕлхӕлгӕнгӕ згъорынц, фӕндаг хӕрынц ӕмӕ сӕ фӕстӕ дуртӕ урс-урсидӕй зайынц. Хъуццыты къахы фӕдтӕ донӕй айдзаг вӕййынц ӕмӕ дон уырдыгӕй лыстӕг цыхцырӕгӕй уайын байдайы. Уыцы гыццыл дӕттӕ иууылдӕр далӕ бынӕй, ӕндон кардау чи ӕрттивы, уыцы цӕугӕдон Эгерӕй дарддӕр нӕ ацӕудзысты. Эгерӕн дӕр йӕ их тайын байдыдта. Петр, ног хӕдзары хицауӕн куыд ӕмбӕлы, афтӕ фидар, уӕндон къахдзӕфтӕй ссӕуы къуылдымыл. Властӕ йӕ размӕ разгъордта: — Афон дӕр дын уыд! Ам иунӕгӕй хъӕды халонау... Уыцы 'рӕстӕджы Яны хъуыддӕгтӕ Прагӕйы сӕхимӕ куыд уыдысты, уымӕй бирӕ хуыздӕр цыдысты. Парламенты депутаттӕ хин митӕ кӕнын райдыдтой. Бӕстӕйы рӕзтыл чи архайдта, уыцы депутатты размӕ иннӕтӕ цӕлхдуртӕ ӕвӕрдтой. Иутӕ уыдысты, адӕмон республикӕйыл ӕмӕ социалистов ивддзинӕдтыл чидзырдтаид, ахӕм закъоны фарс, иннӕтӕ та сӕ уд хъардтой, чи фӕцудыдта, уыцы капитализмыл. Сӕ дзыппытӕн тӕрсгӕйӕ, бонджынтӕ ӕмӕ сӕ фӕсдзӕуинтӕ уыдысты фӕсарӕйнаг капиталы фарс. Уыдон фӕсарӕйнаг промышленной магнатимӕ баста сыгъзӕрин. Уыцы хъӕздыг политикой архайджыты ’хсӕн провинциален пъамещык Ян Ваврӕ стыр бынат нӕ ахста. йӕбар ынкодтой лыстӕг хъуыддӕгтӕ. Фӕлӕ уӕддӕр йӕ хъалдзинадӕн кӕрон нӕ уыд. Ян лӕмбынӕгӕй йӕ хъус дардта сабырдзинады конференцимӕ: уый цыдис Парижы. — Уыдон мах фарс сты!—ӕппӕлыдис капиталисток Америкӕйы минӕвӕрттӕй парламенты клубы. «Ногӕй та нӕ бынат ӕрцахстам!» — дзырдта сӕрыстырӕй. Ян йӕхи дӕлӕмӕ нӕ уагъта. Фӕлӕ цас йӕ полити7 Чехослойпкаг радзырдтӕ кон ахадындзинад стырдӕр- кӕныныл архайдта, уый бӕрц ӕгаддӕрмӕ цыди. Виллӕйы политикон ӕмбырдтӕ къаддӕрӕй-къаддӕр кӕнын байдыдтой, уымӕн. ӕмӕ стыр реакцион архайджыты не 'вдӕлд, сӕхи фӕстаг ахъаззаг хӕстмӕ цӕттӕ кодтой. Ян Ваврӕ та къаннӕг, фыдуаг, хӕрзхаст куыдзы хуызӕн уыдис. Хӕрзхаст къӕбыла хъуынджын, хъӕхъаг куыйты алыфарс куыд ратӕхбатӕх кӕна, уымӕй уӕлдай нӕ уыдис Ян дӕр. Рӕсугъд Къохмӕ Петр Ваврӕйы ӕрбацыд сеппӕты разӕй базыдтой гыццыл лӕппутӕ, ӕмӕ уайсахат хъӕуыл айхъуыст, нӕ фыдыхай ӕрбацыд ӕмӕ трактиры ӕмбырд аразы, зӕгъгӕ. Фынддӕс минуты дӕр нӕма раивгъуыдта, афтӕ хъӕуы цы иунӕг стыр рудзынгджын хӕдзар уыдис, уырдӕм адӕм цӕуын байдыдтой, ӕмӕ уайтагьд йӕ чысыл зал устытӕй, лӕгтӕй ӕмӕ сывӕллӕттӕй айдзаг. Сылгоймӕгтӕ сӕ сабиты кӕимӕ ныууагьтаиккой, уый сын нӕ уыдис, уымӕн ӕмӕ алкӕйы дӕр фӕндыд ӕмбырдмӕ бацӕуын, алцы йӕхи цӕстытӕй фенын ӕмӕ йӕхи хъустӕй фехъусын. Ӕмбырд уыдис бӕрӕгбонхуыз. Бадтысты дзы раздӕрау: устытӕ — иуырдыгӕй, лӕгтӕ та—иннӕрдыгӕй. Сӕрдары бынат ничи ӕрцахста, — ныууагьтой йӕ Петрӕн, кӕд ууыл ныхас нӕ бакодтой, уӕддӕр. Уалынмӕ Петр ӕрбацыд. Ныр уый'йе ’рфгуыты бынӕй нал каст, стӕй йӕ сӕр дӕр, цӕваг галы хуызӕн, размӕ гуыбырӕй нал хаста. йӕ царды дӕргъы фыццаг хатт цыдис йӕ сӕр бӕрзонд хӕсгӕйӕ. йӕ сыгъдӕг, цъӕх цӕстытӕй ӕдзынӕгӕй фӕлгӕсыд йӕ хъӕуккӕгтыл, цыма сӕ нымайгӕ кодта, уыйау. Петрмӕ алырдыгӕй хъӕр кодтой, салам ын лӕвӕрдтой. Ӕмӕ адӕмы ӕхсӕнты стъолы размӕ цӕугӕйӕ, сеппӕтӕн дгер сӕ къухтӕ ӕлхъывта. Мӕнӕ ӕххуырст Земан,—зыгуымдонӕй куы рахауд, уӕдӕй фӕстӕмӕ йӕ сӕр иуфарсӕрдӕм къулӕй хӕссы, ремесленной кусӕг Кудера, йӕ фӕстӕ та, сылгоймӕгты ’хсӕн, йӕ урсхил ус, мӕнӕ арендатор Грон ӕмӕ хӕнкъуытӕ хъомтӕмзилӕг, мӕнӕ ӕрыгон, хъӕлдзӕг хъӕдгӕс, йӕ къурткӕ нырма нӕма аивта. Сеппӕтдӕр Петры ӕрбацыдыл тынг цин кӕнынц, раст цыма сӕ мадызӕнӕг ӕфсымӕр у, афтӕ. Хуытӕмзилӕг усӕн йӕ цӕсгом артау судзы. Уый Петрыл цин кӕны, мад йӕ хъӕбулыл куыд цин кӕна, афтӕ ӕмӕ кӕсы, ӕмбырды цытӕ цӕуы, уымӕ. Ӕндӕр рӕттӕй чи ’рбалыгъд, залы ахӕмтее дӕр бирӕ ис. Иуныхасӕй, Быдыргъӕй фӕстӕмӕ иууылдӕр ам сты. Уый хъӕу хъахъӕны. Рӕстӕгӕй-рӕстӕгмӕ залы рудзынгӕй фӕзыны йе скъуыдтӕ, чъиллон худ. Устытӕ йӕ куы ауынынц, уӕд фыртӕссӕй фестьӕлфынц. — Уӕ, дӕ бындар фӕуай, Быдыргъ, ӕрмӕстдӕр дзы уд ис, ӕндӕр ницы!—загъта устытӕй чидӕр. — Нӕ зӕронд хъахъӕнӕгӕн ахӕм дарӕсы дӕр йӕ уды конд ӕвзӕр нӕу,—худынц сӕ дзыхыдзаг лӕгтзе. Абоны ӕмбырд ӕрмӕст ӕмбырды хуызӕн нӕуг зӕхкусджытӕ зӕрдӕбын ныхӕстӕ кӕнынц, хӕдзарадӕн разамынд чи дӕттдзӕн, быдыры куыстыты бӕрны чи бацӕудзӕн, стӕй цӕмӕй райдайой, уыдӕттыл. Кассӕ кӕй бар бакӕнӕн ис, ахӕм адӕймаг равзарын ӕнцон нӕу. Хъуццыты цы фӕчындӕуа, уый нӕй— скъӕт сын хъӕуы. Уӕд та уал бӕстыхӕйттӕй иуӕй-, иуты ӕмӕ хордӕтты фехаликкой, сӕ дур ӕмӕ сын сӕ хъайвантӕй ӕндӕр исты саразиккой? Сӕрды бӕргӕ сулӕфдзысты: хъуццыты' хъӕуы фалемӕ аскъӕрдзысты, родты та—хӕхтӕм. Скъолайы раз цы дзыхъ ис, уый <сыджытӕй байдзаг кӕндзысты- ӕмӕ дзы сывӕллӕттӕн хъазӕн фӕз сараздзысты. — Цӕуыл худут, цӕ?—ныхъӕр кодта устытыл хъӕдгӕс, йӕхи мӕстыхуыз акӕнгӕйӕ. Хъӕдгӕсы зӕрдӕ хъӕлдзӕг уыд—замманай хӕдзар ын радтой, ӕрмӕст ма дзы хъӕуы чындзӕхсӕв скӕнын. .— Сымах уе 'взӕгтӕй кусут! Мах уал ӕнӕ ’мбырдтӕй скъола ныссыгъдӕг кодтам, цӕхсадтам ӕй,— хъазӕн ныхас баппӕрста Кудерайы домбӕйттӕарӕзт ус. Райдыдтой уалдзыгон куыстыты пъланыл дзурын. Сфидар кодтой зӕхкуысты ӕмбалады уагӕвӕрд. Баныхас кодтой, кӕм цы байтаудзысты, стӕй паддзахадон машинӕйы станцӕмӕ тракторы тыххӕй чи ацӕудзӕн, уыдӕттыл. Хицауады резиденци уыдис, австрийаг монархийы рӕстӕджы хъӕздгуыты сывӕллӕттӕ цы. афицерты скъолайьт ахуыр кодтой, уыцы агьуысты. Премьерминистры кабинеттӕ — уӕрӕх райдзаст залты, се ’ргом—Влтавӕйы ’рдӕм. Ам вӕййынц хицауады ӕмбырдтӕ дӕр. Премьеры хӕдивӕг Зенклы кабинеты бацӕуӕн уаты ӕрттывтытӕ калгӕйӕ бады Ян Ваврӕ, йӕ иу къах йе 'ннӕуыл сӕвӕрдта, йӕ дыууӕ ’нгуылдзы ’хсӕн сыгъзӕрин мустук, афтӕмӕй. Кӕд исты курӕджы бадт кӕны, уӕддӕр йӕ зӕрдӕ фидар у. Ӕппынфӕстаг, секретарь дуар бакодта ӕмӕйӕм, мидӕмӕ рацу, зӕгъгӕ, радзырдта. Зенкл асӕй ныллӕгдӕр у, фӕлӕ Янмӕ кӕсы уӕлейӕ дӕлӕмӕ, ома цы бынат ахсын, уымӕ гӕсгӕ ӕз дӕуӕй бӕрзонддӕр дӕн, зӕгъгӕ. Зенкл йӕ цӕст ахаста Яны лӕгъз сӕры фарсыл, йӕ костюмы англисаг фасонтыл. Ваврӕ йӕ разы лӕууы ӕфсӕддоны хуызӕн ӕмраст. Йӕ цӕсгомыл йузӕрдиондзинады ӕнгас фыст. Фӕстагмӕ Зенкл йӕ сӕр разыйы тылд бакодта, — Ян йӕ цуры йӕхи куыд дары, уый йӕ зӕрдӕмӕ фӕцыд. — Мах дыл, ӕфсымӕр, ӕууӕндӕм. Ӕмӕ дын дӕ бар кӕнӕм ахсджиаг хӕс. Ян Ваврӕ йӕ сӕр батылдта. — Айгъай. — Дӕ хӕдзар хъӕды астӕу ис, 'ӕмӕ дипломатон машинӕ йӕ разыкуы 'рлӕууа, уӕддӕр ӕй ничи бафиппайдзӕн. Стӕй уый ӕхсӕвыгон уыдзӕн. Иунӕгӕй цӕрыс ӕмӕ дӕ ничи бахъыгдардзӕн. Ӕнӕуый дӕр ахӕм хъуыддаг зын раргомгӕнӕн у. Фӕлӕ уӕддӕр хъавгӕ архайын хъӕуы. Алы бон дӕр нӕ хабар исдзынӕ, шифр дӕр дзы ис. Цъысымы куы бахауай, уӕд дӕ удӕн ӕппындӕр мацӕмӕй тӕрс. Мӕнӕ ам,— Зенкл бацамыдта йӕ фыссӕн стъолы фидар ӕхкӕнӕнмӕ, — ис фӕсарӕйнаг пъаспырт ӕмӕ цас хъӕуы, уый бӕрц ӕхца, ӕрмӕстдӕр мӕм телефонӕй ӕрбадзур, ӕндӕр дӕ сахаты фӕстӕ дипломатон машинӕйы  фӕсарӕнты балӕууйн кӕндзыстӕм. Ууыл разы дӕ? — бафарста Яны ӕмӕ йӕм йӕ къух бадаргь кодта. Ян фӕсырх — премьеры хӕдивӕг ыл афтӕ тынг кӕй ӕууӕнды, уый йын ӕхсызгон уыдис. Ныр хуымӕтӕджы адӕймаг нал у. Хуымӕтӕджы парламенты уӕнг нӕ, фӕлӕ тынг чи хъӕуы, ахӕм адӕймаг, хицауады рахиз къух. Ныр уый зоны, алы сахат дӕр ын премьеры хӕдивӕджы дуар чи бакӕндзӕн, ахӕм ныхас. Ӕрмӕстдӕр Зенклы секретарь! хъусы пароль бадзурӕд, ӕндӕр ӕй, нннӕты хуызӕн, ӕттейы ӕнхъӕлмӕ кӕсын нал бахъӕудзӕн. Ныр уый ам хион у! Ян кадмӕ бӕллыди ӕмӕ йӕ къухы бафтыд. Нал тарсти закъоны 'рдыгӕй ӕфхӕрд ӕмӕ ӕхцайы ӕгъдауӕй зиантӕ баййафынӕй ӕмӕ, уымӕ гӕсгӕ, йӕ мидбыл худгӕйӕ, йӕ замманай мерседес машинӕ ӕруырӕдта Зенклы хӕдзары цур, райста дзы радиопередатчик ӕмӕ, раздӕр куыд баныхас кодтой, афтӕ кусын байдыдта. Бакуыста цалдӕр мӕйы. йӕ мидбылты худт Петр Ваврӕ дӕр—уымӕн дӕр йӕ тухитӕ дзӕгъӕлы нӕ фесты. Хортӕ афоныл бафснайдтэй.. Хус рӕстӕг сӕ ӕппындӕр ницы бахъыгдардта, уымӕн ӕмӕ Рӕсугъд Къохӕн йӕ ран хӕхбӕстӕ у, ӕмӕ йӕ зӕхх уымӕлбын дардта. Общинӕ паддзахадмӕ хор, дзидза ӕмӕ халсартӕ радта пъланӕй фылдӕр. Хъуыдис ма сӕ картоф ӕркъахын. Уый дӕр фыд зад ӕркодта: бел губаччы фӕтъыс, ӕмӕ дзы ӕнӕхъӕн бедрайы дзаг схауы. Зымӕджы дӕргъы картофхъуаг не суыдзысты. Стӕй ӕнӕуый дӕр ницы хъуаг уыдзысты. Петры фындзыл уайы алыхуызон хӕринӕгты тӕф. Цыма ныхас бакодтой, уыйау ӕнӕхъӕн хъӕуӕй дӕр хъыбылтӕ 'ргӕвдынц. Тӕфмӕ гӕсгӕ базонӕн ис, кӕцы хӕдзары цавӕр къалбас цӕттӕ кӕнынц, сыхӕгтӕй хуыйы агъд чи фыцы, йе хуыйы фыд чи хӕры, уый. Сывӕллӕтты фӕвӕййынц хуыздӕр хӕйттӕ. Сӕ мадӕлтӕ Петры куы ауынынц, уӕд ӕй алчи дӕр сӕхимӕ хонын байдайы, нӕ хойраджы хъӕстӕ фӕуы, зӕгъгӕ. Уымӕй сӕ иуӕй дӕр нӕ ферох уыдзӕн, исты ӕхсӕнадон хъуыддагӕй Петры ма афӕрса, йе йын йӕ хъӕстытӕ ма акӕна. — Хуыцауы тыххӕй, нӕ иумӕйаг хъомдон кӕд сцӕттӕ уыдзӕн?—бур-бурид сойы тайӕнты тӕбӕгъ Петры размӕ радавта Гроны ус. Гыццыл фалдӕр ӕм ӕнхъӕлмӕ кӕсы Кудерайы бурдзыкку ус. йӕ къухы хуылфыдзауматӕй конд къалбас, агӕй йӕ ныртӕккӕ фелвӕста, нырма тӕвд у. — Дӕ хорзӕхӕй, махыл дӕр ӕлгъ ма бакӕн,— ӕмӕ уайтагъд йӕ ныхас иннӕрдӕм фездӕхта.—Ныр электрон рухсы хъуыддаг та куыд у? Уыцы цырӕгътимӕ архайын куы нӕуал фӕразӕм. Нӕ ног хъомдонмӕ мыдадзын цырӕгътимӕ цӕудзыстӕм? Нӕ хӕдзарад—раззагдӕр, афтӕмӕй дзы электрон рухс ма уӕд! Петр къалбасӕй ахордта, раппӕлыд дзы ӕмӕ иннӕ хӕдзӕртты раз дӕр устыты лӕугӕ куы ауыдта, уӕд хъӕрӕй, сеппӕт дӕр ӕй куыд хъусой, афтӕ загъта: — Гыццыл ма бафӕразут. Тагъд трансформатор сӕвӕрдзыстӕм. Агуыри дур ӕрластам, уӕхӕдӕг дӕр ӕй зонут. Хуытӕмзилӕг ус, Шантрох, йӕ цӕхӕрадоны быруйы размӕ базгъордта ӕмӕ йӕ, ӕнӕхъӕн хъӕу дӕр куыд хъуыстаиккой, афтӕ ныхъӕр кодта: — Хъуыддаг куыд у, афтӕма^й йӕ дзур, Петр! Агуыри дур бӕргӕ ’рластам, фӕлӕ барлӕвӕрды гӕххӕт кӕмдӕр рохуаты лӕууы! — Омӕ нӕ уыцы гӕххӕтты гӕбаз цӕмӕн хъӕуы?— фӕхъӕр кодта устытӕй чидӕр. — Ӕнӕ уыцы гӕххӕттӕй куы райдаиккам, уадуӕм уый та куыд кӕсы? — бадзырдта Кудера устытӕм.— Кӕй саразӕм, уый нын кӕд фӕстӕмӕ нал фехаликкой. Петр йӕ къух хӕрдмӕ систа, раст ӕмбырдты куыд фӕкӕны, афтӕ ӕмӕ бахудт. Устытӕ йын кӕсынц йӕ ныфсхаст цӕсгоммӕ, йӕ ныхы ӕнцъылдтӕм. Уый, зӕронд хъӕуы кӕй зыдтой, уыцы Ваврӕ у, ӕрмӕст ныр йӕ мидбылты худт аивта. Ӕвӕдза, мидбылты худт адӕймаджы куыд ӕндӕрхуызон кӕны? Петр бынтондӕр фендӕрхуызон, сног ӕмӕ дзы устытӕ ӕфсӕрмы кӕнынц, уӕлдайдӕр ын йӕ сыгъдӕг, зыланггӕнаг хъӕлӕс куы фехъусынц, уӕд. Ӕмӕ йӕ хъӕлӕс дӕр афтӕ ам сси. — Ӕмхуызонӕй куыстмӕ февналӕм ӕмӕ нӕ хъуыддӕгтӕ фӕрӕвдз уой. Фӕлӕ нӕм уӕддӕр хъуа-' мӕ ӕгъдау уа,—зӕгъы Петр. — Мӕгуыртимӕ карздӕр дзурын хъӕуы,—хъазгӕйӕ бадзырдта хуытӕмзилӕг. Уый Петрӕн мадӕй фылдӕр фӕцис ӕмӕ хъазӕн ныхас уымӕн кӕны йемӕ, йӕ бар ыл цӕуы. Иууылдӕр иумӕ худынц. Петр ма сын йӕ ацӕуыны размӕ ноджы иу хатт зӕрдӕ бавӕрдта: (— Трансформатор нӕм уыдзӕн, цы ма нӕ хъӕуы, уьц он дӕр ссардзыстӕм. Ныр та уал уӕ хуыты ӕргӕвдут/ӕмӕ сӕ ӕнӕнизӕй хӕрут, ӕндӕр уыд цы цӕуы. Устытӕ хъӕлдзӕгӕй сӕ хӕдзӕрттӕм ахӕлиу сты, Петр та уырдыгмӕ хохы бынмӕ араст. Уый цӕуы сындӕггай, уӕззау къахдзӕфтӕ кӕнгӕйӕ, ӕмӕ алырдӕм- фӕлгӕсы. Цин кӕны, сӕхи къухтӕй кӕй ныссагътой, уыцы дыргъдӕттыл, цӕхӕрадӕттыл; къабуска, маламар ӕмӕ ӕндӕр халсарты хуымтыл. Цыппурсы размӕ иу бон Янмӕ йӕ эконом бацыд: — Де ’зӕр хорз, Ваврӕ! Къанторӕй рухс куы калд, уӕд эконом ахъуыды кодта: «Хицау уым уыдзӕн, йӕ ус та хӕринаг кӕндзӕн». — Ног хабарӕй дӕм цы ис?—бафарста йӕ Ян, йӕ сӕр уӕлӕмӕ дӕр не схъил кодта, афтӕмӕй. Эконом дуарыл йӕ цӕст ахаста, стӕй рудзынгмӕ зулаивӕй бакаст. Ӕвгтӕ халас сӕвӕрдтой, ӕмӕ дзы ницы зынд. Фӕлӕ уӕддӕр эконом Яны цурмӕ хӕстӕг бацыд ӕмӕ ныллӕг хъӕлӕсы уагӕй загъта: — Господин депутат, ӕз дын иу хъуыддаг зӕгъынмӕ хъавын — дӕхи куыд хъахъӕнай, афтӕ. Мӕсты ма суы, дӕ хорзӕхӕй... мӕхӕдӕг дыл ницӕмӕй гуырысхо кӕнын, фӕлӕ дын цы зӕгъинаг дӕн, уый куы зонай, уӕд дӕхицӕн хуыздӕр у. Ян ӕм кастис дис гӕнгӕйӕ. — Омӕ ма йӕ тагъддӕр радзур, мачи дӕ байрайа!—фӕхъӕр ыл кодта Ян. — Иуныхасӕй... национален ӕдасдзинады корпусӕй мын мӕ иу хорз хӕлар... дӕхӕдӕг ӕй зоныс, уым дӕр нын хӕлӕртгӕ ис ӕмӕ мын уый афтӕ'... цыбыр дзырдӕй, дӕ фӕдыл зилынц! Уыцы ӕнӕнхъӕлӕджы хабар фехъусгӕйӕ, Ян иннӕрдӕм азылд, афӕлурс, эконом ӕй куыд нӕ бафиппайдтаид, афтӕ. Стӕй йӕ къухы ӕнгуылдзтӕй стъол ӕрхоста, цыма йын йӕ ныхӕстӕ ницӕмӕ дары, уый хуызӕн ӕмӕ, кӕнгӕ худт бакӕнгӕйӕ, загъта: — Тӕрсгӕ ма кӕн, мӕнӕрдыгӕй хъуыддӕгтӕ хорз сты. Ӕз дӕ ’мбарын, ды исты бӕллӕхы бахауынӕй тӕрсыс. Фӕлӕ дӕ дзӕгъӕлы фӕтӕрсын кодтой. Бынтон дзӕгъӕлы. Махӕн нӕ партн закъонмӕ гӕсгӕ арӕзт у.	) Уымӕй уӕлдай, мӕныл, парламенты депутатыл, афтӕ ннкӕй бон цӕуы. Фӕлӕ мӕ уӕддӕр фыдбылызӕй кӕй хизыс, уый тыххӕй бузныг. Сеппӕтӕн дӕр зӕгъ, уыдон гӕды ныхӕстӕ кӕй сты, уый ӕмӕ ма!цӕмӕй тӕрсӕнт. Эконом ын йӕ сӕрӕй акуывта. йӕ худ йӕ къухы, афтӕмӕй сындӕггай дуары ’рдӕм араст, цыма йын хицау исты куы зӕгъа, уымӕ ӕнхъӕлмӕ каст. — Фӕлӕ дӕм худӕг нӕ кӕсынц ацы ныхӕстӕ?— райдыдта та Ян.—Иу сигарӕ бадым, эконом,—ӕмӕ йӕм хъалхуызӕй тамакойы къопп бадаргъ кодта, Зенкл куыд фӕкӕны, раст афтӕ. — Ацы мӕнг дунейы ӕнӕ ивгӕ ницы у, — загъта Ян ӕмӕ экономы сигарӕмӕ спичкӕ бадардта. Эконом дӕр иууыл ӕдылытӕй нӕ уыд. йӕ хъуыддытӕ ӕмбӕхсгӕйӕ, ӕнӕмбаргӕхуызӕй загъта: — Адӕмы ӕвзаг нӕ зоныс? Цынӕ ӕрӕмысдзысты, уый сын нӕй. Ома пъӕлицӕйӕн хорз хъустӕ ис, ӕмӕ сӕм нӕ ныхӕстӕ бахӕццӕ уыдзысты. Эконом ацыд, мидӕмӕ куыд ӕнӕ бафиппайгӕйӕ ӕрбацыдис, афтӕ. Фӕлӕ йӕ цӕст дардта, дарддӕр цы .уыдзӕн, уымӕ. Уалынмӕ йӕ хъустыл ауад, хицауы машинӕ хъавгӕ, ӕнӕ уынӕрӕй, иунӕг хатт дӕр нӕ ныууасыд, афтӕмӕй фӕндагмӕ куыд рахызт, уый. Уыцы бӕрӕг ӕхсӕв Прагӕйы митджын фӕндагыл цӕуӕг арӕх нӕ уыд. Быдырты Ян машинӕ скъӕрдта ӕнӕнад митыл. Экономы ныхӕсты фӕстӕ йӕ тарст ссыд ӕмӕ ма ӕхситтӕй зарын дӕр байдыдта. Уалынмӕ йӕ патруль ӕнӕнхъӕлӕджы баурӕдта. йӕ уӕлӕ уыд пъӕлицӕйы дарӕс. — Цӕй, цы дӕ хъӕуы?—хицаухуызӕй бафарста Ян. Патруль ӕм машинӕйы рудзынг бахоста ӕмӕ, цыма ныхӕстӕ йӕ дӕндӕгты 'хсӕнӕй ласта, уыйау цыбырӕй загъта: — Машинӕ тӕрыны бар ӕмӕ ма дӕ. бӕлвырдгӕнӕн гӕххӕтт равдис. Ян йе 'рфгуытӕ фелхынцъ кодта, афтӕмӕй йӕ кӕрцы 'гънӕджытӕ рафтыдта, дыууӕ, гӕххӕтты дӕр систа ӕмӕ сӕ мӕстыйӕ пъӕлицӕйаджы фанармӕ бадардта. 4- Цӕмӕн цӕуыс? — Кӕсын зоныс? Фыст дзы ис: «Ваврӕ, парламент ты депутат». — Ӕз ӕрмӕстдӕр мӕ хӕстӕ ӕххӕст- кӕнын,— цыбыр дзуапп радта патруль.—Цӕмӕн цӕуыс? — Хынджылӕг кӕнын ныууадз!—ӕртхъирӕн кӕнгӕйӕ загъта Ваврӕ.—Депутатты Прагӕйы хъуыддӕгтӕй фылдӕр цы ис! Ян кӕд хъӕрдӕрӕй дзурын райдыдта, уӕддӕр йӕ уд уадис, уымӕн ӕмӕ пъӕлицӕйаг бакӕстытӕ кодта машинӕйы хуылфмӕ. Ӕвиппайды Ян йӕ ныхасы уаг аивта. йӕ пӕртсигар фелвӕста, байтом ӕй кодта ӕмӕ йӕ пъӕлицӕйагмӕ бадардта. Фӕлӕ уый машинӕ уынд фӕцис, Янӕн чест авӕрдта ӕмӕ иуварс алӕууыд, цыма пӕртсигар уынгӕ дӕр нӕ кӕяы, афтӕ.  Машинӕ йӕ бынатӕй фезмӕлыд, уыцы иу тахт аласта ӕмӕ. йӕ разӕй цы уӕзласӕн машинӕ фӕцӕйцыд, уый йӕ фӕстӕ фӕуагьта. Янӕн йӕ тарст нал ӕмӕ нал цыд, йӕ сӕрӕй нӕ хицӕн кодта иу хъуыды: «Арф ӕй бамбӕхстон! Иунӕг ныхас дӕр нал фехъусын кӕндзынӕн!» Ӕмӕ зӕхмӕ ату кодта. Рӕсугъд Къох. Уалдзыгон дымгӕ мигъты йӕ разӕй скодта. Се 'хсӕнтӕй арв зыны, чызджы къабайыл цъӕх лентытӕ куыд ӕрттивой, афтӕ. Цъӕхбын ӕврӕгътӕ ӕмӕ фӕныкхуыз мигьтӕ размӕ тындзынц, ӕмӕ адӕймагмӕ афтӕ кӕсы, цыма бынӕй зӕхх дӕр кӕдӕмдӕр тагьд кӕны. Хохы цӕгатаг фахсы мит нӕма стадис; авджы хуызӕн тӕнӕг ихы къӕскъӕс цӕуы ӕмӕ сӕтты сывӕллӕтты къӕхть! бын. Фӕлӕ хуссайраг фахсы фӕндаджы дон сызмӕста. Петры хӕдзары рудзгуытӕ дӕлӕрдӕм арӕзт сты, цыма апрелы фыдуаг митыл худы. Дыууӕ урс дзӕгьындзӕджы хъӕргӕнгӕ хъӕды ,’рдӕм атахтысты иннӕ цъиутӕн тасдзинады хабар хъусын кӕнынмӕ, гыццыл лӕппуты ӕфсад ӕрбацӕйцыди их ӕмӕ цъыфы сӕртыПетр сӕрста трактор райсом быдырмӕ цӕуыны тыххӕй. Лӕппутӕ тракторы алыфарс ӕрӕмбырдсты, сӕцӕстытӕ дзы нал исынц, рафӕрс-бафӕрс сйстой Петры, баххуыс дын кӕнӕм, зӕгъгӕ, йӕ нал ӕмад нал уадзынц. Быдыргъ дӕр ам ис. Тракторы ӕнӕхъӕн зымӕг дӕр уый хъахъӕдта. Фӕлӕ ныртӕккӕ уый тыххӕй не ’рбацыд. Ӕндӕр цыдӕр ӕй фӕнды базонын. — Къуырийы фӕстӕ, дам, нӕм фыстӕ уыдзӕн, фехъуыстон, ӕмӕ уый раст у, Петр? — Ӕмӕ раст куы уа, уӕд цы? — Ӕз сӕ, зӕгъын, хизин. Лӕппутӕ, пыррыччытӕ гӕнгӕ, кӕрӕдзимӕ бакастысты. Ничи йӕм кӕсы Быдыргъмӕ, цы йӕ ӕрфӕндыд! — Ӕмӕ хъахъӕнӕджы куыст дӕ зӕрдӕмӕ нӕ цӕуы? — бафарста йӕ Петр. — Мӕ зӕрдӕмӕ та цӕуылнӕ цӕуы, фӕлӕ уӕддӕр фыстӕ хизын хуыздӕр у. Лӕппутӕ йӕ мӕстӕй марын райдыдтой. — Ӕнӕ мах дын ӕнкъард уыдзӕн, дада! Ӕнӕхъӕн сӕрд хӕхты нӕ бафӕраздзынӕ,—загъта сӕ иу. — Ӕхсӕвыгон куыд уыдзынӕ... иунӕгӕй тӕссаг у,—йӕ ныхас баппӕрста иннӕ.—Ай размӕ къуырийы хъӕдгӕс’уым уыг амардта! — Дӕхӕдӕг уыг, фыдуаг!—фӕхъӕр ыл кодта Быдыргъ. — Ӕмӕ дзы кӕннод рувӕстӕ та цас ис! Фысты дымджытыл хӕцын куы райдайой! — Ӕмӕ уымӕй цы зӕгъынмӕ хъавыс, исты семӕ арӕхсгӕ не скӕндзынӕн, ӕдылы къоппа?—йӕхи дӕлӕмӕ нӕ уадзы Быдыргъ, йӕ чънллон кӕрцы фӕччитӕ фӕйнӕрдӕм тилгӕйӕ.—УӕдДӕр нӕм фыстӕ уыдзӕн, ӕвн нӕ?—Петры цурӕй иуфарс нал цӕуы зӕронд хъахъӕнӕг. — Уыдзӕн нӕм, уыдзӕн, тыхсгӕ ма кӕн,—загъта Петр.—Ӕнӕхъӕн фондзыссӕдзы, хӕрзмыккаг фыримӕ. Кӕй зӕгъын ӕй хъӕуы, семӕ фийау дӕр ссӕудзӕн. Дыууӕйӕ иумӕ хохы уӕтӕры ӕрцӕрдзыстут ӕмӕ кӕрӕдзийӕн ӕххуыс кӕндзыстут. Разы дӕ ууыл? Зӕронд Быдыргъ, ӕрыгон лӕппуйау, ӕмраст алӕууыд. Фырцинӕй йӕ зӕрдӕйы гуыпп-гуыпп ссыд. йӕ цӕстытыл ауадысты, ӕхсӕвы мигьты хуызӕн, сау ӕмӕ цъӕх фыстӕ, уӕрыччытӕ. Куыд хорз сӕ хиздзӕн, куы сыл-иу ныхситт кӕна! Сӕрвӕты цы уӕтӕр сарӕзтой, уым машинӕ дӕр ис ӕмӕ-иу дзы кӕрдӕг бахус кӕндзӕн, ууыл хуыссын йӕхӕдӕг бирӕйы йаргъ у! Кӕдӕй-уӕдӕй зӕронд Быдыргь дӕр ӕцӕг фийау суыдзӕн! Уый хъомты кӕрдӕгӕй ратӕрыны хуызӕн нӕу. Ӕцӕг фийау суӕвын Быдыргъӕн уыдис йӕ бӕллиц ӕмӕ йын сӕххӕст Рӕсугъд Къохы. Ӕмӕ канд Быдыргъӕн нӕ сӕххӕст сты йӕ фӕндтӕ, йӕ бӕллицтӕ. Петр ӕй тынг хорз ӕмбары. Уый ӕнӕ дзургӕйӕ кӕсы фийауы фӕстӕ, йӕ цӕст дары сывӕллӕттӕм дӕр. Уыдонӕн сӕхи уромын зын у, сусӕгӕй трактормӕ ӕвналынц, сӕрӕй бынмӕ йӕм кӕсынц. Куыд тынг фӕнды алкӕйы дӕр лакӕй ахуырст, ӕрттиваг бадӕнмӕ схизын! Ууыл абадын, ӕвӕццӕгӕн, ӕхсызгон у, къухтӕ йын йе 'здахӕныл сӕвӕр, афтӕмӕй. Фӕлӕ дзы иу дӕр йӕ ныфс нӕ хӕссы трактормӕ схизын, суанг ма гыццыл Петя Ваврӕ дӕр нӕ уӕнды. Ӕмӕ куыд схизой, сӕрдар сӕм куы ныккомкоммӕ, афтӕмӕй худгӕ куынӕ кӕны, уӕд. Петр кӕдсывӕллӕттӕм кӕсы, уӕддӕр сӕ уынгӕ нӕ кӕны. йӕ цӕстытыл уайынц, Рӕсугъд Къохмӕ куы ’рбалыгъдысты, уӕд цы зындзинӕдтӕ бавзӕрстой, уыдон. Фыццаг бон куы ’рбацыд, уӕд уартӕ фаллаг фарс йӕ уӕрдоныл банцой кодта ӕмӕ ӕнӕ змӕлгӕйӕ касти хъӕумӕ. Уалдзыгон лыстӕг бындзытӕ уӕлдӕфы зилдух кодтой... йӕ цӕстытыл уайы, электрон рухс дӕр кӕм нӕ уыд, йӕ фӕндӕгтыл ацӕуӕн кӕмӕн нӕ уыди, уыцы хъӕу. Уым уыди иунӕг чъизи трактир, ӕмӕ дзы бӕгӕны нӕ, фӕлӕ ӕгӕр-мӕгуыр сыгъдӕг дон дӕр нӕ* уӕй кодтой. Быдираг устытӕ ам, хӕхбӕсты, ӕмпылдысты, дидинджытӕ хурныгуылды фӕстӕ сӕ сӕртӕ куыд ӕруадзынц, афтӕ. Лӕгтӕ сӕ хъуыр-хъуырӕй не ‘нцадысты, уымӕн ӕмӕ-иу «къуыппытыл» цӕугӕйӕ сӕ лӕфлӕф ссыд. Велосипедӕй та дзы ӕппындӕр нӕ уыдис цӕуӕн, ӕппынӕдзухдӕр ӕй хӕрды уӕлӕмӕ хӕссын хъуыд. Стӕй дзы ӕнӕуый дӕр куыд цардӕуыдйид? Нӕ дзы радио, нӕ кино. Батарей сифтындзын кӕныны тыххӕй-иу арвы кӕронмӕ дӕр фӕцу. Оркестр ӕмӕ дзы хъазтизӕртӕн та сӕ кой дӕр нӕ уыди. Дохтырмӕ ӕнӕхъӕн бон дӕр нӕ фӕхӕццӕ уыдаид адӕймаг. Уыдӕттӕ иууылдӕр ныр ногӕй ауадысты Петры цӕстытыл. Уыцы бонтӕ йӕм кӕсынц, быдырӕй чи ӕрбацӕуы ӕмӕ бӕстӕ чи ӕрбахкӕны, стӕй Пограничийӕ куы ахизынц, уӕд чи фӕпырх вӕййы, ахӕм бӕзджын тар мигъты хуызӕн. Ӕвӕццӕгӕн, лӕппутӕ дӕр бафиппайдтой, сӕрдары цӕсгом куыд ныттар ис, уый; ныхъус сты ӕмӕ тракторӕй сӕхи иуфарс айстой. Ваврӕйы зӕрдыл ӕрбалӕууыд, сӕ хъӕууонхӕдзарадон ӕмбалад чысылгай куыд рӕзыди, райдианы кӕрӕдзийӕн куыд уыдысты ӕрмӕст «сыхаджы ӕххуыс», стӕй сӕ зӕххытӕ куыд баиу кодтой ӕмӕ ӕхсӕзбыдырон ивгӕтыд куыд сӕвӕрдтой, уый. Уыдӕттӕ иууылдӕр къухы ӕнцонӕй не ’фтыдысты. Ног ӕрлидзджытӕй иуӕй-иутӕ хъавыдысты ам сӕ фарсчыхай ратонын, стӕй фылдӕр ӕфтиӕгтӕ агурӕг сӕхи дарддӕр айсын, иуӕй-иутӕ магусайӕ цӕрын ӕмӕ фӕливӕн митӕ кӕнын дӕр афӕлвӕрдтой. Иутӕ къамӕй хъазыдысты, иннӕтӕ нозты фаёдыл цуан байдыдтой. Сылгоймӕгтӕ ӕнӕ хӕстӕг, ӕнӕ хио1)ӕй ӕнкъардӕй тыхсыдысты. Ӕрмӕстдӕр сывӕллӕттӕ цин кодтой сӕ царды алы ивддзинадыл дӕр. Сывӕллӕттӕ! Уыдон царды цӕджындз сты, уыдон тыхӕй нӕ хъарынц сӕ удтӕ! Ивгъуыд бонтӕй Ваврӕ йӕхи нымӕр рахызт ныры бонмӕ. Йӕ бӕрзонд кӕртӕй йӕ цӕст ахаста Рӕсугъд Къохыл ӕмӕ уыны: ног трансформатор, къадзты хуызӕн ӕмраст, даргь телы хъӕдтӕ, цалцӕггонд бырутӕ, фӕндаг, ног ахуырст хӕдзӕрттӕ. Ӕнахуыр уарзон цӕстӕнгасӕй кӕсы, раздӕр трактир кӕм уыд, уыцы бӕстыхаймде. Ныр йӕ дуары сӕрмӕ фыст ис «Культурӕйы хӕдзар», зӕгъгӕ. Бынӕй цады цурӕй зыны гӕрстӕхсӕн агъуыст. Гъе ӕрмӕст ма кӕй фехӕлдтой, уыцы бӕстыхӕйтты хӕлддзӕгтӕ сафынц бӕстӕ. Уыдоныл фӕсивӕды бафтауын хъӕуы, ӕмӕ сӕ ссыгъдӕг кӕной. Цыбыр ныхасӕй, зӕронд хъӕу фӕстейы аззад. Фӕстейы аззадысты устыты хылтӕ, ӕмӕ-иу хъуагдзинӕдты фӕдыл цы ныхӕстӕ рауад, уыдон. Фӕстейы аззадысты, лӕгты ’хсӕн цы хъаугъатӕ цыдис, уыдон, стӕй афтӕ чи ӕнхъӕлдта, ӕмӕ мӕм ӕнӕ кусгӕйӕ арвӕй кӕлдзӕн, зӕгъгӕ, уыцы цалдӕр хӕдзары хъӕуӕй кӕй алыгъдысты, уый. 'Раст зӕгъгӕйӕ, ныр дӕр алы хъуыддаг йӕ бынаты нӕй. Нырма кусын бирӕ хъӕуы! Цас тых бахардз кодтой зӕронд хордӕттӕй скъӕттӕ скӕныныл, фӕлӕ нӕ фӕбӕззыдысты, уымӕл разындысты, стӕй цары зӕронд хъӕдтӕ ног ӕмбӕрзӕн дурты нӕ урӕдтой. Ныр сфӕнд кодтой ног, уӕрӕх скъӕттӕ саразын, бахастой сӕ фыццаг фондзазоны арӕзтадон пъланмӕ ӕмӕ сын бригӕдтӕ фӕзуат цӕттӕ кӕнынц. Иу ӕмӕ дыууӕ хъуыддагӕй нӕ фӕфыдӕнхъӕл сты ногӕрлидзджытӕ. Хаттгай сӕм-иу афтӕ каст, цыма фӕстӕмӕ йеттӕмӕ ӕппындӕр размах нӕ цӕуынц. Фӕлӕ-иу стӕй бамбӕрстой, уый ӕрмӕстдӕр хъуыддӕгтӕ хуыздӕр цӕмӕй ацӕуой, уый тыххӕй афтӕ кӕй уыдис. Бирӕтӕ мысыдысты сӕ райгуырӕн бынӕттӕ. Властӕ дӕр ӕнкъард кодта, кӕд ын цыппар сывӕллоны уыдис, уӕддӕр.	> «Ӕй, джиди, ныр нӕ хъӕуы цӕрджытӕ фылдӕр куы уаиккой!»—хъуыды кӕны Петр, йӕ къӕбут ныхгӕйӕ. —Хъомдон саразыны хӕс нӕхимӕ ӕвдӕм ноябрмӕ райстам,—ныхӕстӕ кӕны йӕхицӕн, — ӕмӕ хъуамӕ нӕ дзырд сӕххӕст кӕнӕм. Стӕй быдыры куыстытӕ дӕр афоныл фӕуын хъӕуы, афтӕмӕй нӕ алкӕмӕ та фӕйнӕ дыууӕ къухы йеттӕмӕ нӕй. Фӕлӕ нӕ Гроны, Кудерайы, Земаны хуызӕттӕ нӕ фӕхудинаг кӕндзысты. Петр йӕ армы тьӕпӕнтыл ӕртутӕ кодта, къахӕн ӕмӕ бел баппӕрста тачкӕмӕ ӕмӕ хъомдон кӕм а разниц, уырдӕм ацыд. Лӕппутӕ йӕ фӕдыл, сырддонцъиуты балы хуызӕн, ныххал сты. Фӕстаг ӕртӕ азы дӕргъы Ян Ваврӕйы сагъӕстӕ Ю9 сӕ быны скодтой. Петрӕй уый фылдӕр мӕт уыдис. йӕ радиопередатчик куы фӕцӕйхъӕр кодта, уӕдӕй фӕстӕмӕ дзы тас бацыд ӕмӕ йын цы куыст бахӕс кодтой, уымӕ йӕ зӕрдӕ нал ради. Ян ӕппӕты фыццагдӕр хъахъӕдта йӕхи уды, уымӕн ӕмӕ та уӕддӕр кӕрцӕй хӕдон хӕстӕгдӕр у, архайдта ӕнӕмӕт, ӕнцон цард кӕныныл. Партийы лидертӕ йын йӕ виллӕйы хӕцӕнгӕрзтӕ куы ӕмбӕхсын кодтой, уӕд ахъуыды кодта ӕмӕ не сразы. Политиков знаджы ма ӕнӕхъӕргӕнаг дамбацайӕ амарыныл сразы уаид, ӕфхӕрд нӕ баййафдзынӕ, зӕгъгӕ, йын фидар дзырд куы радтиккой, уӕд. Фӕлӕ хӕцӕнгарз бамбӕхсын ӕгӕр тӕссаг хъуыддаг уыд. Ног царды уагӕй Ян бонӕй-бон тынгдӕр уыдта йе сӕфт. Искуы пъадвалы, куыд ничи йӕ базона, афтӕ йе знӕгты фӕлдахгӕ нЪд бӕргӕ фӕкӕнид, сӕ буар гӕбазгай куыд фӕхауа, афтӕ. 1948 азы Ян парламенты мандат райсыныл не сразы, политиком цардӕй йӕхи иуварс аласта ӕмӕ, лакъон цады цӕрӕгойау, царди йӕ уарзон ахстоны. йе ’дасдзинадыл цин кӕнгӕйӕ, йӕ цӕст дардта, йӕ алфамблай цытӕ цӕуы, уыдонмӕ. Ваврӕ нымад адӕймаг уыд, зыдта политиков сусӕгдзинӕдтӕ. Цалынмӕ бонджынты хуызӕн царди ӕмӕ-иу парламенты, йе митингты ораторы ныхӕстӕ кодта, уӕдмӕ политиком карьерӕ йӕ зӕрдӕмӕ цыдис. Ян-иу митинджы куы раныхас кодта, уӕдын-иу уый фӕстӕ йӕ раныхасыл бирӕ фӕдзырдтой, истытӕ ма-иу ӕм бафтыдтой, афтӕмӕй дзы ӕппӕлыдысты. Ӕмӕ уыдӕттӕй Ян, кӕй зӕгъын ӕй хъӕуы, йӕ сӕр бӕрзӕндты хаста. Фӕлӕ дӕхи комкоммӕ арты ӕппар! Нӕ, Ян ууыл разы нӕу. Науӕд ын Зенкл фӕсарӕйнаг пъаспырт ӕмӕ ӕхца радтаид? Кӕд гӕды зӕрдӕвӕрӕн ныхӕстӕ кодта, уӕд та? йе 'нӕзонгӕ ныхӕстӕ не сты уыдон, Ваврӕ сӕ йӕхӕдӕг иу ӕмӕ дыууӕ хатты нӕ кодта! Радиопередатчыккимӕ Прагӕмӕ машинӕйы куы фӕцӕйцыдис, уӕд Ян бамбӕрста, хъӕбатыр дзы кӕй нӕ рауайдзӕн, уый. Стӕй цӕй тыххӕй ауӕлдай кӕна йӕ цард? йӕ хъарм ахстонӕй хъызтмӕ цӕмӕн хиза? «Цы мын нӕ фаг кӕны? Нырма уал ницы хъуаг дӕн, ӕмӕ та ртестӕг куы аива, уӕд сӕм ӕз дӕр зындзынӕн. Мӕ сӕр сӕ нырма бахъӕудзӕн!»— хъуыды кодта Ян йӕхи нымӕр. Ян йӕ хӕдзарадмӕ йӕ хъус нал дардта. Цы хор тауыны пълан ыл сӕвӕрдтой, уый нал ӕххӕст кодта, паддзахадмӕ нал лӕвӕрдта нӕдӕр картоф, нӕдӕр хор, нӕдӕр цӕхӕра. Хъӕуӕй йын йӕ хуымтӕ ӕфснайынмӕ бригад арвыстой, уый та ӕрмӕстдӕр рудзынгӕй ракӕс-ракӕс кодта ӕмӕ йӕ мидбылты худт. Эконом хъавгӕйӕ архайдта, цыдис бынӕттон национален комитетмӕ ӕмӕ кӕуӕгау-кодта: — Адӕм кӕм ссарон? Иунӕг йеттӕмӕ нӕ дӕн ӕмӕ хъомтӕм зилыныл дӕр не 'ххӕссын. Хъӕуы ничи уал баззад. Чи ма дзы ис, уыдон дӕр фабрикӕйы кусынмӕ ӕнӕ зивӕгдӕрӕй цӕуынц, уым мызд бынтон ӕндӕр у, зӕгъгӕ. Иуӕй-иуты та ӕппындӕр нӕ фӕнды кусын. Фӕлӕ уалынмӕ экономӕн дӕр куыст нал уыдис: Ваврӕйы зӕххытӕ адӕмон управленимӕ радтой. Ваврӕ йӕ виллӕйӕ ӕттӕмӕ нал цыд. йӕ цард ӕвзӕр нӕ уыдис. Йӕ ус хӕстӕй фӕтарстис ӕмӕ хойрагӕй бирӕ ӕвӕрӕнтӕ скодта. Уымӕй уӕлдай сӕм хӕзнатӕ дзӕвгар уыди: рагон зынаргъ дзаумӕттӕ, нывтӕ, ӕвзист ӕмӕ гауызтӕ. Уыдон сындӕггай уӕй кӕн, уӕд йӕ амӕлӕты бонмӕ дӕр бӕргӕ ницы хъуаг суаид Ян, ацы налогтӕ куы нӕ уаиккой ӕмӕ йӕ зӕххыты ног хицӕуттӕ ног ӕгъдӕуттӕ куы нӕ сӕвӕриккой, уӕд. Ӕхсыры бидонтӕ цы уӕрмыты дардтой, уый ныр уыдис йӕ тӕккӕ дзаг зӕронд хуынкъ бедратӕй, саст хихсӕнтӕй, зӕронд духовкӕтӕй ӕмӕ цы фӕкодтаиккой, уый кӕй нӕ уыдис, ӕндӕр ахӕм хӕррӕгътӕй. Зӕххытӕм йӕ цӕст чи дардта, уый уӕрм ссыгъдӕг кӕнын кодта. Зӕронд, ӕфсӕйнаг дзаумӕттӕ машинӕйӕ аластой. Ӕфсӕйнаджы сӕстытӕ ӕмӕ хӕррӕгьты бын рӕбыноз ссардтой, кӕддӕр ландрат кӕй ныууагьта, ахӕм ӕндон чырын. Хицауадӕй ӕрвыст лӕгты цур ӕй сыгом кодтой ӕмӕ дзы зынаргъӕй ницы уыд, фӕлӕ дзы разынд, гестапомӕ дзырдтӕ чи хаста, уыдоны номхыгъд. Уым бӕрӕг уыдис, дзырдтӕхӕссыны тыххӕй кӕмӕн цы хорзӕх радтой, уый. Сеппӕты сӕрӕй уыдис Ян Ваврӕйы мыккаг фыст. Ӕвӕстиатӕй виллӕйы баджигул кодтой ӕмӕ ма Ваврӕйы ноджыдӕр зылы» цы кодтаид, ахӕмӕй дзы ницыуал ссардтой. Фӕлӕ къладовкӕты ӕнӕхъӕн рӕдзӕгъдӕй разынд консервы къоппытӕ, хъуымацы тыхтӕттӕ, чи схъыхъаг, ахӕм сой ӕмӕ хъуына ссад. Ландраты сейфы цы номхыгъд ссардтой, уый иунӕг Яны нӕ раргом кодта. Суд сын куы кодтой, уӕд уырдӕм сеппӕтӕн дӕр цӕуыны бар уыдис, ӕмӕ адӕм сӕ къӕхтыл слӕууыдысты. Уый размӕйы ӕбӕлвырдгонд зӕрдӕхсайынаг хъуыддӕгтӕ ныр сӕргом сты. Ян Ваврӕ йӕ бӕстӕйыл гадзырахатӕй кӕй. рацыд ӕмӕ знӕгтӕн кӕй ӕххуыс кодта, уый тыххӕй йын ахӕстоны фӕбадыны тӕрхон рахастой,' йӕ ис, йӕ бон ын байстой. Ян суды раз лӕууыд, йӕ цӕсгом тар цъӕх ныцци, афтӕмӕй. йӕ цӕстыты зынд ӕнӕуыиондзинад. Ныфс ӕй уыдис, афтӕ бирӕ кӕй нӕ ахӕсдзӕн, уымӕй. Зенкл та фӕстӕмӕ куы ӕрбаздӕха, уӕд ын Ян ӕууӕнкджын куыдзау, лӕккад кӕндзӕн, ӕмӕ йӕ тыппыртӕ суадздзӕн! Фӕлӕ йыл ахӕстоны дарӕс куы скодтой,. уӕд йӕ сӕр ӕруагъта. Хаттӕй-татт-иу, йӕ бӕстӕйыл гадзырахатӕй чи рацыд, уыцы ахӕстыты арӕзтадмӕ кусынмӕ акодтой. Ахӕм рӕттӕм цӕугӕйӕ, раздӕры пъамещык Ян уыдта, ахӕстоны ӕтте цард куыд у, уый. Куыстытӕ афтӕ тагъд кӕй цӕуынц, уымӕн Ян уыдис ног хицӕутты фӕрцы ӕнхъӕл, ома сӕ уыдон ӕрӕлхъывтой ӕмӕ сыл йӕхи нымӕр худтис. йӕхицӕн зӕрдӕтӕ ӕвӕрыныл архайдта. Ныр дӕр ма йӕ уырныдта, ахӕм уавӕры рӕстӕгмӕ кӕй бахауди, уый ӕмӕ цыфӕнды зынтӕн дӕр бафӕраздзӕн, зӕгъгӕ. Фӕлӕ йӕ хӕлӕртты ӕххуыс, йӕ ӕнӕмӕт, хъӕздыг цард, нозт, сигаретӕтӕ ӕмӕ ӕхсӕнады цы бынат ахста, уыдон кӕй нал раздӕхдзысты, уый йӕм хъарын байдыдта. Ян хиуарзон уыдис. Ныр дӕр маиу, ахӕсты дарӕсы дыууӕ хъахъӕнӕджы разӕй фӕцӕйцӕугӕйӕ, чызджытӕ йӕ фӕдыл ӕнӕ акӕсгӕ нӕ уыдысты, афтӕ рӕсугъд уыд. Ахӕм рӕстӕд^ыяу Ян йӕхицӕн тынгдӕр тӕригъӕд кодта. Ӕмӕ йын цыма уӕлдай нӕ уыд, уый хуызӕн-иу йӕхи скодта. Уӕдӕ йын ӕндӕр цы гӕнӕн уыд! 1950 азы хуызӕн хорз фӕззӕг никуы скодта. Арӕнхӕхты хуссар фӕхстыл хъазыдысты сыгьзӕринхуыз хуры. тынтӕ, цӕгат къултыл ӕрттывта хъӕбӕр митты тӕнӕг цъар. Бӕгънӕг пыхсбынтӕй цыдис дзывылдӕртты уасын, хъӕд та кодта уымӕлы тӕф, цыма бӕлӕсты къалиутӕ фӕстӕмӕ уалдзыгон донӕй ныддымстысты, уыйау. Октябры кӕронмӕ Рӕсугъд Къох йӕхи цӕттӕ кодта ног хъомдон арӕзт фӕуынмӕ. Чызджытӕ наз бӕлас сфӕлыстой алыхуызон гӕххӕттын лентытӕй, дидинджытӕй ӕмӕ тырысатӕй. Каст ма уыдис ӕрмӕстдӕр агъуысты сӕр ӕмбӕрзджытӕм. Уыдон рӕвдздӕр куы бавналой, уӕд сӕ дзырд ӕвдӕм ноябрмф сӕххӕст кӕндзысты! Хъомдон аразынӕн ӕххуыс чи кодта, уыдон сӕ цӕст дардтой агъуысты сӕр ӕмбӕрзджыты куыстмӕ. Фӕндзӕм ноябрмӕ ӕгасӕй дӕр арӕзт фӕцис, фӕлӕ йӕ алыварс афтӕ -ӕдзӕлгъӕд уыд, ӕмӕ йӕм адӕймаджы зӕрдӕ бакӕсын дӕр нӕ куымдта. Хъомдон арӕзт фӕуыны фӕдыл кадджын ӕмбырды уазджытӕ дӕр уыдзӕнис. Ӕмӕ алыхуызон дуртӕй, ӕхсныфтӕй, трубатӕй, цементы голджытӕй, чъырӕй, змисӕй бацӕуӕн кӕдӕм нӕй, уырдӕм сӕ куыд ӕрбахуындӕуа? Фӕлӕ цы бачындӕуа? Нӕлгоймӕгтӕ фӕстаг рӕстӕджы хъомдон аразгӕйӕ, афтӕ бафӕлладысты ӕмӕ ма сзе^къӕхтыл дӕр тыххӕй лӕууынц. Сылгоймӕгты та бӕрӕгбонмӕ сӕ хӕдзӕрттӕм базилын хъӕуы: гӕрстӕ цӕхсын, бафснайын. Фӕсивӕд аивадон хихъӕппӕрисады концертмӕ сӕхи цӕттӕ кӕнынц. Ӕвдӕлон ма сты ӕрмӕст гыццыл лӕппутӕ. Фӕлӕ уыдон кусыны бӕсты кӕрӕдзиуыл дуртӕ зыввыттытӕ кӕнын райдайдзысты, портийӕ хъаздзысты. Петр зыдта, ахӕстӕтты хицауад тагъд кӕнинаг куыстытӕм ахӕстыты кӕй фервиты, уый. Ӕмӕ Рӕсугъд Къохмӕ дӕр ӕрбарвыстой, авд ахст лӕджы кӕм уыдис, ахӕм бригад. Бӕхтӕмзилӕг Войташ (ам ӕй «нӕ фыды хай» хуыдтой) сеппӕты дӕр куыс8 Чехословака г радзырдтӕ	113 — ‘Сымах... сымах адӕттӕ иууылдӕр рагацау' зыдтат. Сымах фидӕн ӕнусы цӕрут. — Ды та ивгьуыд ӕнусы цӕрыс,—загъта Петр Ваврӕ. Ӕмӕ та иухаттау фӕхицӕн сты бынтон ӕцӕгӕлӕттӕй, цыма зӕххы алы кӕрӕтты цардысты. Ахӕстыты бригад сӕ чъизи халатты мидӕг акодтой, адӕмы знӕгтӕн кӕдӕм ӕмбӕлы, уырдӕм. Уыдои ахӕм ӕгады сӕфт сӕхи аххосӕй кӕнынц. Петр Ваврӕ та Культурӕйы хӕдзары, адӕмӕн рухс фидӕн, сӕрибардзинад ӕмӕ цин чи хӕссы, уыцы ног царды уӕлахиздзинадыл куыста. Ацы зал тагъд хъуамӕ кинойы 'зал суа, фӕлӕ йӕ абон кадджын ӕмбырдмӕ бацӕттӕ кодтой. Бригадиртӕ сӕ куысты тыххӕй радзырдтой, ныр та уыдис сылгоймӕгты рад. Уыдон хъуамӕ хъомдон аразыны куыстытӕ се ’хсӕн байуарой. Сылгоймӕгтӕ лӕгтимӕ ӕхсӕнмӕ-ӕхсӕнты бадын ахуыр нӕма уыдысты ӕмӕ-иу ӕмбырдты иу ран сдзыгуыр сты, уымӕй дӕр моймӕдзыд устытӕ хицӕнӕй, чызджытӕ та хицӕнӕй. Уый, ӕвӕццӕгӕн, уымӕн афтӕ уыд, ӕмӕ-иу сылгоймӕгтӕ хӕдзары куыстытыл фесты, ӕмбырдмӕиу байрӕджы кодтой ӕмӕ ма-иу лӕгты размӕ кӕдӕм цыдаиккой! Фӕлӕ абон Петры кӕнгӕ мадШантрох фескуыхти: фыццаг рӕнхъы сбадти ӕмӕ сылгоймӕгты куысты тыххӕй дзурын куы райдыдтой, уӕд' ӕппӕты разӕй дзырды бар ракуырдта: — Мах не ’хсӕн алцӕуыл дӕр баныхас кодтам, ӕмбӕлттӕ,—загъта Шантрох. Сӕрдариуӕг цы нӕлгоймӕгтӕ кодтой, уыдон цымыдисӕй устыты къордмӕ бакастысты ӕмӕ иууылдӕр ӕваст ныххудтысты, ӕхсызгон сын уыдис устыты цинӕйдзаг, цардхуыз цӕсгӕмттӕ уынын. Шантрох ӕппӕты раззаг рӕнхъы кӕны инӕлары бадт, йӕ уӕлӕ, тыххӕй ма йыл чи ’ххӕссы, ахӕм рӕтыд къандзол, стӕй нӕлгоймаджы кусӕн хӕлаф, — уый дӕр ам райдыдта дарын. Сылгоймӕгтӕ тагъд кӕй кодтой, уымӕ гӕсгӕ сӕ дзаума дӕр нал аивтой, афтӕмӕй цъыфӕйдзаг резинӕ цырыхъыты, ӕнӕхсад к^ухӕй ӕмбырдмӕ ӕрбацыдысты. Фӕлӕ сӕ цӕсгӕмттӕ артау судзынц, сӕ цӕстытӕ та фырцинӕй ӕрттивынц. Словакаг зӕхкусӕг устытӕ хӕссынц, гыццыл фезмӕлдӕй дӕр, вееры хуызӕн чи ныппака вӕййы, ахӕм цыбыр, уӕрӕх юбкӕтӕ. Устыты ӕхсӕн бӕрӕг дары Кудерайы бинойнаг, уӕлдзарм ӕфцӕгготджын палто йӕ уӕлӕ, афтӕмӕй. Горӕтӕй нырма ныр ӕрхӕццӕ, хъуыддӕгты фӕдыл. дзы уыдис. Ӕмбырды сты раздӕры хъомтӕмзилӕг Земаны ус, уый дӕр йӕхи хуызӕн хӕнкъуытӕ, Гроны усыл ӕрвхуыз дидинджытӕ кӕлмӕрзӕн. Уый сылгоймӕгты съезды делегат уыдис ӕмӕ йын ӕй уым балӕвар кодтой. Фыццаг хатт абон ӕмбырдмӕ ӕрбацыд хъӕдгӕсы ӕрыгон усаг. йӕ ӕфсарм мидбылты бахудт се 'гасы зӕрдӕмӕ дӕр фӕцыдис. Ӕппӕты фӕстӕ, ӕнӕ уӕлдай митӕ кӕнгӕйӕ, бады саудзыкку, сырхуадул Властӕ. йӕ рӕсугьд ӕрфгуыты бынӕй тӕмӕнтӕ калынц йӕ сау цӕстытӕ. Бакӕс ӕм, уӕд уалдзыгон дидинӕгӕй уӕлдай нӕу. — Уӕдӕ мӕм байхъусут, ӕз уын радзурон, чи нӕ кӕимӕ кусдзӕн, уый,—дарддӕр йӕ ныхас кӕны Властӕйы мад, раздӕры хуытӕмзилӕг, тымбылдзӕсгом Шантрох.—Ржечек у Глинскӕимӕ ну бригад, Земан ӕмӕ Коларис — иннӕ. Марьянкӕ, нӕма йӕ зоныс, фӕлӕ ды Кудераймӕ кусдзынӕ, мӕхӕдӕг та — иунӕгӕй. Ӕз мӕ гыццылӕй фӕстӕмӕ дӕр уыцы куыст кӕнын ӕмӕ сарӕхсдзынӕн. Мӕнӕ ам иууылдӕр фыст сты, ӕркӕсут-ма сӕм, — ӕмӕ номхыгъд ӕмбырды бадджытӕм алӕвӕрдта. Рӕсугъд Властӕ тыхстхуызӕй куы иу усмӕ бакӕсы, куы иннӕмӕ. йӕ къухтӕ йӕ роцъомӕ сарӕзта, афтӕмӕй бады. Цыма цӕуылдӕр ӕнкъард у. Уалынмӕ номхыгъд райста ӕмӕ йыл йӕ цӕст ахаста. Стыр чубджын хъазаг Грон устытыл худы: — Хъугдуцынмӕ уӕ архъанӕй ласын хъӕудзӕн, нырма уал дзургӕ кӕнут, фӕлӕ. — Ӕз дын бацамондзынӕн, фӕлӕу, — барӕй йӕхи фӕтызмӕг кодта Шантрох.	' Уыцы минут райхъуыст Властӕйы кӕуын. йӕ цӕсгом хъулон кӕлмӕрзӕнӕй бамбӕрзта, йӕ кӕуын куыд нӕ райхъуыса, афтӕ. — Цӕуыл фурт-фурт кӕныс, цӕ, Властӕ?— бадзырдта йӕм йӕ мад. Устытӕ йӕ алыварс амбырд сты, цыма йӕ сӕ тӕбын кӕлмӕрзӕнты тухынмӕ хъавынц, уыйау. Властӕ йӕ кӕуын тыххӕй уромы, афтӕмӕй Кудерайы хъусы цыдӕртӕ дзуры. Кудера сӕ, кӕй зӕгъын ӕй хъӕуы, иннӕтӕн радзырдта. — Цӕуыл кӕуы, уый зонут? Бригадмӕ йӕ кӕй нӕ бахастой, уый тыххӕй. Мӕмад, дам, уымӕй раст нӕ кӕны. — Ӕдылы дӕ, хуыцау мӕ фена,—загъта тыхстхуызӕй Шантрох.—Кӕцы дзы кӕндзынӕ. Дӕ цыппар сывӕллонмӕ кӕс, ӕндӕр дӕ ничи ницы агуры. Цалынмӕ сын хӕринаг фӕдӕттыс ӕмӕ сӕ ӕхсгӕ фӕкӕныс, уӕдмӕ авд сахаты куы свӕййы. Ӕмӕ дын уымӕн нӕ радтам куыст, кӕд ӕй ӕмбарыс, уӕд. — Ӕмӕ авд сахаты фӕстӕ кусдзынӕн. Ау, уӕдӕ мӕ иунӕгӕй ныууадздзыстут?.. Уӕ бон нӕу мӕнӕн куыст нӕ раттын... ӕз сымахӕй цӕмӕй ӕвзӕрдӕр дӕн... мӕн нӕ фӕнды иунӕгӕй уӕвын. — Цытӕ дзурыс уый, Властӕ? Мах иунӕгӕй никӕй ныууадздзыстӕм. Зӕхкуысты ӕмбалад уый тыххӕй нӕ арӕзтам ӕмӕ нӕ. исчи нунӕг уа! Амонд ӕмай сӕ ӕнамонддзинад алчи дӕр ӕмбӕрста, йӕхирдыгонау. Властӕ ӕмбырдӕй ацыд сеппӕты разӕй, сывӕллӕтты раз ничи ис ӕмӕ исты бӕллӕх куы саразой, зӕгъгӕ. Ӕмбырдмӕ куы цыди, уӕд нӕма схуыссыдысты. Властӕ ныр амондджын у, кӕугӕ нал кӕны. Хӕрды уӕлӕмӕ сӕхимӕ араст. Ӕмбисвӕндагыл ӕй йе ’мбӕлттӕ баййӕфтой. Амбырд ыл сты ӕмӕ йын хъӕбыстӕ кӕнынц, рӕвдауынц ӕй. Сеппӕтӕн дӕр сӕ зӕрдӕтӕ цинӕй сты се дзаг. Сӕ цины сӕр та уый у, ӕмӕ сӕхӕдӕг уынынц; адӕймаг иумӕйаг фӕллоймӕ ног цӕстӕнгас дарын кӕй байдыдта ӕмӕ уый руаджы се ’мбалад «Рӕсугъд Къох» ног Чехословакийы царды социализмы фыццагдӕр ӕвзартӕй иу кӕй сси, уый. Ӕмӕ кӕд афтӕмӕй исчи йӕ цӕссыг калы, уӕд сӕ ӕгайтма схус кӕнын сӕ бон у. Франтишек Зима ӔХСЫЗГОН МИНУТТӔ Д фӕдзы дӕргъы ӕрмӕстдӕр иунӕг хатт вӕй** йы ахӕм дымгӕ, ӕмӕ карз нозтау, йӕ тӕфӕй лӕджы расыг чи фӕкӕны. Уый знон нӕма уыд, райсом та йыл адӕймаг фӕцахуыр уыдзӕн. Фӕлӕ уымӕй абон уӕнгты туг ӕхсиды, нырмӕ фынӕй цы бӕлӕстӕ уыд, уыдон райхъал сты. Уӕдӕ куыд ӕхсызгон вӕййынц уыцы минуттӕ, уӕлдай дӕр та хъӕуы! Кӕд раздӕр адӕймаг истӕмӕ, тыхсгӕйӕ, фенхъӕлмӕ кӕсы, уӕд ныр фырхъӕлдзӕгӕй ӕрхъӕцмӕ дӕр нал фӕхъӕцы, йӕ хъарутыл бафты, йӕ тыхтыл ӕууӕндын райдайы, уымӕн рог дымгӕ ӕрхӕссы, уалдзӕг кӕй ӕрхӕццӕ кӕны, уыцы уац. Карз нозты ад чи кӕны, уыцы тӕф сӕвзӕрди, ныртӕккӕ цы хуымзӕхх фӕлдӕхт ӕрцыдис, уымӕй, ӕмӕ хъӕды фӕлмӕн кӕрдӕджы дзӕбӕх тӕфӕй. Алырдыгӕй хъуысы сывӕллӕтты цины ныхас, чызджыты зарын, дзывылдары цъыбарцъыбур, бӕлӕтты хъӕлдзӕг къуыркъуыр, уасджыты уасын ӕмӕ куыйты рӕйын. Уыцы рӕсугъд -мыртӕ ӕмӕ адджын тӕф, ӕндӕр дымгӕты рӕстӕджы куыд вӕййы, уымӕй уӕлдай, сты бынтон ӕндӕрхуызон. Уалдзӕг ӕцӕгдӕр ныртӕккӕ ралӕууыд. Абон уый бӕлвырддӕр у, фарон ӕмӕ иннӕ азтимӕ абаргӕйӕ. Уымӕн ӕмӕ дымгӕ ныр йемӕ ӕрбахӕссы ноджы ногдӕр мыртӕ: кооперативом ӕмбалады быдыртӕй тракторты уынӕр. Зымӕджы дӕр ма ӕмбалады уӕнгтӕ кӕрӕдзийӕн хъусхъус дзырдтой, зӕгъгӕ, дам, нӕ уалдзыгӕнды нал бахъӕудзӕн Коцянӕй бӕхтӕ ӕмӕ къамбецтӕ курын ӕмӕ йын уый тыххӕй ютар зӕхх бакӕныны ныхмӕ фондз боны кусын. Стӕй хъуццытӕ кӕмӕ ис, уыдон дӕр сӕ гутоныл нал сифтындздзысты. Уалдзӕг куы ралӕууа, уӕд МТС трактортӕ ӕрбарвитдзӕн. Уыдон зӕхх бакӕндзысты арфдӕр, ӕмӕ уый слӕудззени .бирӕ асламдӕр,' стӕй машинӕтӕй кусгӕйӕ, хуымгонд фӕуыдзысты тагъддӕр. Фӕлӕ уыцы ныхӕстыл хъӕуы ӕппындӕр не ’ууӕндыдысты. Иутӕ, дызӕрдыг кӕнгӕйӕ, сӕ сӕртӕ батылдтой: фендзыстӕм, цы уыдзӕн, уый; иннӕтӕ та сӕ худын нӕ урӕдтой: уӕдмӕ уал, дам,« ӕнхъӕлмӕ кӕсут. Раст куы зӕгьӕм, уӕд, ӕмбалады уӕнгтӕн сӕхи йеттӕмӕ, уыцы хабарыл. ничи ӕууӕндыд. Уыдон уыдысты ӕрмӕстдӕр фынддӕс адӕймаджы. Хъӕуы зӕхкусджытӕн сӕ фондзӕссӕдзӕймаг хай дӕр куы уыдаиккой. Уыдон уыдькты мӕгуыртӕй, ног ӕрлидзӕг адӕмӕй, цалынмӕ сын зӕхх лӕвӕрд ӕрцыд, уӕдмӕ ӕххуырсты чи цыдис, бонгай куыстытӕ чи кодта, афтӕмӕй йӕ цард чи ӕрвыста, къӕбӕр ссарыны тыххӕй дунейы алы кӕрӕтты чи ӕрзылд ӕмӕ алы хатт дӕр, сихорафон-иу куы ссис, ӕмӕ сӕ-иу сӕ ахсӕнтӕ куы схордтой, уӕд бахӕрын кӕй бон нӕ уыд, ахӕмтӕ. Цыппурсы агъоммӕ-иу уыцы хъуыддагмӕ бацырын сты, фӕлӕ тагъд рӕстӕджы хӕрз иунӕгӕй баззадысты. Афтӕмӕй , тъӕнджы мӕй дӕр ма цалдӕргай ютартӕ зӕхх кэемӕ уыдис, уыцы «хъомысджын цӕрджытӕй» бирӕтӕ цыдысты мӕгуырты фӕндыл, сӕ ныхасыл сын, дыккаг нӕ дзырдтой, кӕд сӕ цыфӕнды ардыд кодта, 35 ютары зӕхх кӕмӕ уыдис, хъӕуы уыцы тӕккӕ хъӕздыгдӕр лӕг Коцян, уӕддӕр. Суанг ма Петр Гупка дӕр сӕ фарс хӕцыд. Уымӕ уыдис зӕхх 12 ютары, ӕмӕ йӕ нымадтой хъӕуы кадДжындӕр адӕймагыл. Сармадзанты нӕрын хӕстӕгӕй хъуысын куы райдыдта, Советон Ӕфсад куы ӕрбаввахс ис, ӕмӕ оккупанттӕ 'фӕстӕмӕ лидзгӕйӕ, ӕппӕт бӕхты ӕмӕ фосы дӕр семӕ атӕрынмӕ куы хъавыдысты, уӕд уый хъӕуы фос иууылдӕр фервӕзын кодта немыцӕгтӕй. Адӕм, сӕ цӕсты сыгтӕ ӕзгъалгӕ, рккупанттӕн дзӕгъӕлы лӕхстӕ кодтой, цӕмӕй сын, хъӕуы фӕзмӕ кӕй ӕрбаскъӕрдтой, ӕмӕ сӕ ӕммуйӕ бӕстӕ сӕ сӕрыл чи систа, уыцы фосы ныууадзой. Фашисттӕй^ сӕм хъусгӕ дӕр ничи кодта. Ӕрмӕст Петр Гупка ' нӕ фӕт(арстис. Уый ӕфсинтӕй тагъд-тагъд фӕтӕген ӕрӕмбырд кодта, ӕстгай литыртӕ кӕм цыдис, ахӕм дыууӕ стыр бидоны сӕ ныккалдта ӕмӕ уыдонимӕ хъӕуы ӕтте хидмӕ азгъордта. Гитлеронтӕн ацӕуӕн уыдис ӕрмӕстдӕр ууылты. Фӕлӕ йын йӕ размӕ бӕхты. ӕмӕ къамбецты куы ӕрбатардтой, уӕдмӕ цыренӕй ӕссыгъдис. Фос фӕтарстысты ӕмӕ фӕстӕмӕ фессӕстой, ӕртӕ салдаты сӕ къӕхты бын фӕкодтой, иннӕтӕн та куыддӕртӕй сӕ бон бацис доны сӕрты ахизын. йӕ ацы фарс ма баззадысты ӕрмӕстдӕр фос ӕмӕ дыууӕ машинӕйы. Фӕлӕ, раст зӕгъгӕйӕ, уалынмӕ фӕзындис иу фыд-зӕрдӕ адӕймаг ӕмӕ дам-думтӕ кӕнын райдыдта, цыма. Гупка хид уый тыххӕй басыгьта, ӕмӕ цӕмӕй йӕ дыууӕ къамбецы, цыппар бӕхы ӕмӕ ӕртӕ хъуджы фервӕзын кодтаид. Фӕлӕ-иу музуккӕгтӕ уымӕн дзуапп лӕвӕрдтой, зӕгъгӕ, Гупка ӕгас хъӕубӕстӕн дӕр феххуыс. Ӕмӕ гъе уыцы Гупка ног азы размӕ ӕмбалады тыххӕй дзырдта, зӕгъгӕ, дам, ӕцӕгӕйдӕр иумӕйаг хуымтӕ куы бакӕнӕм, уӕд, дам, уый тынг хорз уыдзӕнис, алы зӕххы хайы дӕр, зӕгъы, байтауӕн ӕмӕ ныссадзӕн уыдзӕн, нывылдӕр нӕм цы зайы, уый. Ныртӕккӕ хъӕбӕрхор тыд цӕуы дӕлвӕзты. Афтӕмӕй та уым гӕн хуыздӕр зайы. Хӕрыны цӕхӕра сагъд цӕуы сӕкӕры цӕхӕраимӕ, кӕрӕдзийы хъыгдарынц ӕмӕдзӕбӕх нӕ зайынц. Тӕккӕ зындӕр куыстытӕ машинӕтӕй куы кӕниккой ӕмӕ уый фӕрцы куы фӕхуыздӕр, куы фенцондӕр уаид зӕхкусӕджы уӕззау цард, ууыл ногбоны агъоммӕ ӕцӕгӕйдӕр бирӕ дзырдтой. Фӕлӕ йаё- бӕллӕх дӕр уым уыди. Ӕмбалады рахиз къабаз Шаня Лнптак кооперативы хордзинадыл куы дзырдта, уӕд иухатт афтӕ загъта: ӕвзӕр, дам, нӕ уаид ауӕдзтӕ фехалын ӕмӕ сӕбахуым кӕнын, машинӕтӕн, дам, быдыртыл кусынӕн ӕнцондӕр цӕмӕй уа, уый тыххӕй. Ног ӕрлидзджытӕ йемӕ сразы сты. Фӕлӕ хъӕуы тӕккӕ кадджындӕр адӕймаг Гупка ӕмӕ уыимӕ йӕхицӕй ноджы хъӕздыгдӕртӕ ӕваст фӕхъус сты ӕмӕ сӕ кӕрӕдзимӕ бакӕстытӕ кодтой. Уый фӕстӕ загътой, мах, дам, ӕрдзырдтам ӕрмӕстдӕр ӕмбала< ды тыххӕй, фӕлӕ, дам, хъуыддагмӕ цалынм^ бахизӕм, уӕдмӕ, дам, ыл куыд ӕмбӕлы, афтӕ ррфдӕр ахъуыды кӕнын хъӕуы. Ӕмӕ цалынмӕ хъуыдытӕ кодтой, уӕдмӕ хъуыддаг дӕр бамынӕг. Гупка дызӕрдыг байдыдта. Уымӕ гӕсгӕ, къуылымпытӕ, гуырысхотыл схӕцыдысты иннӕ хъӕздгуытӕ дӕр. Чи зоны, уыцы иудзинад ног ӕрлидзӕг адӕмӕн хорзӕрдӕм дӕр фӕуа. Зӕххы гӕппӕл, кӕд цыфӕнды чысыл у, уӕддӕр стыр аргъӕй ӕлхӕд ӕрцыдпс. Уый тыххӕй сӕ удтӕ нывондӕн чи ӕрхаста, кӕрдзыны къӕбӕрӕй-пу сӕ гуыбынтӕ чи нӕ байдзаг кодта, фылдӕр хатт-иу ӕххормагӕй сӕ бонтӕ чн ӕрвыста, уыдон цас хъизӕмар фӕкодтой, цӕмӕй сын уӕйгонд ма ма ’рцӕуа, ууыл! Уый адыл зӕронд цӕрджытӕ тынг тарстысты сӕ ауӕдзтӕн, алы гутонвӕдӕн дӕр. Ауӕдз та адӕймагӕн амоны, зӕххыл йӕ авналӕнтӕ кӕй онг сты, уый. Фӕлӕ ног ӕрлидзджытӕ... Уыдон, кӕй зӕгъын ӕй -хъӕуы, уый нӕ бамбардзысты. Райсӕм мӕнӕ Лнптачы. Уый ногӕрлидзджытӕн зонда монӕг у ӕмӕ тынг нӕ тӕрсы, хӕсты фӕстӕ цы 3 ютары зӕхх райста, уымӕн. Ацы аз та горӕты ногӕй арӕзтады кусынмӕ балӕууыди. Цӕй фӕллойгӕнӕг у уый, ӕмӕ куыд ацыдыстьгйӕ фӕдыл, сӕ райгуырдӕй фӕстӕмӕ, зӕххӕй йӕхи чи дары, уыдон? Махӕн, фӕлтӕрдджын зӕрӕдтӕн, нӕ фӕндаг уыцы ӕхсӕз ӕмӕ ссӕдзаздзыд лӕппутимӕ хъуамӕ уа? Раст зӕгъгӕйӕ, ӕрмӕстдӕр ӕдылыйы бафӕнддзӕн, хорз царды разӕй ӕвзӕр цард равзарын. Фӕлӕ уыцы рӕсугъд фидӕн, ӕмбалады уӕнгтӕ кӕй тыххӕй фӕдзурынц, уый тынгдӕр фыны хуызӕн у. Райсӕм трактор. Кӕм ис машинӕ-тракторон станцӕ? Ӕртӕ хъӕуыл ӕм цӕуын хъӕуы, ӕмӕ трактор алы хатт ардӕм ӕрбарвитдзысты, йӕ сӕр нӕ куы хъӕуа, уӕд? Фендзыстӕм, уалдзӕджы нӕм ӕрбацӕудзӕн, ӕзи нӕ, уый? Чи сразы уыдзӕн ардӕм машинӕ цавӕрдӕр ӕмбалады уӕнджы тыххӕй ӕрбарвитыныл? Фӕлӕ ӕцӕгӕйдӕр трактортӕ ам ӕрбалӕууыдысты уайтагъд, уалдзӕг куыддӕриддӕр ралӕууыд, афтӕ. — Цӕй, куыд у, Гупка, чи нӕ растдӕр у?—хъӕлдзӕгӕй йӕм хъӕр кодта Липтак йӕ уӕрдонӕй, быдырмӕ хоры мыккаг ласгӕйӕ.—Мах ма тауын дӕр райдыдтам, сымах та ма уӕкъӕбуттӕ ныхут.—Цӕй, цӕй... Мах дӕр куы байдыдтам.. — ӕфсӕрмдзӕстыгӕй загъта хъӕуы тӕккӕ кадджындӕр адӕймаг, стӕй сабыргай скъӕтмӕ бараст йӕ бӕхтӕ ӕмӕ къамбецтӕм. Сахат ӕмӕ ӕрдӕджы фӕстӕ Гупкайы бинонтӕ дыууӕ уӕрдонимӕ быдырмӕ рацыдысты. Уыдоиӕй фыццаджы уыдысты гутӕттӕ, иннӕйы та — картофы голджытӕ. Ныртӕккӕ уый дӕр картоф садзын райдайдзӕн! Ӕмӕ куыст цӕмӕй рӕвдздӕр ацӕуа, уый тыххӕй Гупка ӕххуыс кӕнынмӕ фӕдзырдта сыхаг уынджы цӕрӕг — йӕ сиахсмӕ, стӕй йӕ чызгмӕ. Розалия Ветрик, Гупкайы чызг быдырмӕ йӕхи куы рӕвдз кодта, уӕд йӕ цыппараздзыд лӕппу Мишӕйӕн бафӕдзӕхста, цӕмӕй йӕхи дзӕбӕх дара, ӕмӕ йын ӕххормаг куы уа, уӕд ӕхсыр бацыма. Хъаймӕгътимӕ хӕрынӕн та йын дзулы стыр кӕрдих ныууагъта. Розалия йӕ фӕдыл дуар рахкӕдта ӕмӕ ацыд. Уайтагъд дыууӕ ифтыгъд бӕхӕй Гупкайы бинонтӕ кусын райдыдтой хъӕргӕнаг тракторты фарсмӕ. Трактортӕ уыцы иу рӕстӕг хуым кодтой ӕмӕ ластой похцийӕ дӕр. Ӕрмӕстдӕр метры ӕрдӕджы уӕрхӕн ауӕдз хицӕн кодта кӕрӕдзийӕ дыууӕ хуымзӕххы. Чи зоны, уыдоны кӕрӕдзийӕ хицӕн кодта ӕрмӕст ауӕдз нӕ, фӕлӕ ма ноджы. ӕндӕр цыдӕр дӕр? Хур арвыл куыд бӕрзонддӕр цыдис, афтӕ тынгӕйтынгдӕр мӕсты кодта Петр Гупка ӕмӕ-иу сусӕгӕй кастис трактортӕм. О, уый ӕцӕгдӕр фӕрӕдыдис! Абон ӕй быдырмӕ цӕуын нӕ хъуыдис. Афтӕ йӕм кастис, цыма уыцы адӕм куыстой ӕз раздӕр фӕуонӕй. Гупка фӕсте баззадис. Алы Аатт дӕр-иу зулмӕ бакаст тракторы ’рдӕм, хуымзӕххы уӕрх ӕмӕ дӕргъ цӕстӕй .баргӕйӕ. Кӕд ын зын уыди, уӕддӕр хъуыды кодта, ауӕдзы фаллаг фарс куыст цыппар—фондз хатты рӕвдздӕр кӕй цӕуы, ууыл. Похци ласыныл та ныхас дӕр нӕ хъӕуы. Гупка уыцы куыстмӕ нырма ӕвналгӕ дӕр нӕма бакодта. Уый ӕнхъӕл та чи уыдис, ӕмӕ машинӕ афтӕ тагъд кусдзӕни! Скъӕргӕ та йӕ кӕны, моймӕ дӕр кӕй нӕма радтой, иу ахӕм . цавӕрдӕр чызг. Куыннӕ загъдӕуа уӕд, мӕнӕ дуне иннӕрдӕм рафӕлдӕхтис, зӕгъгӕ? Чи зоны, кӕд ӕцӕгӕйдӕр дуне йӕ къӕхтыл слӕууыд? Ныртӕккӕ куыд фӕдзурынц, афтӕ? О... хорз уыдаид, бӕргӕ, ӕппӕт дӕр уыцы иу рӕстӕг куы нӕ аразиккой, уӕд. Мӕнӕ, зӕгъӕм, ауӕдз гутонӕй бакӕныны хъуыддаг. Ауӕдз... Раст зӕгъгӕйӕ, уыдон сӕхи ауӕдзтӕ фехӕлдтой. Цы гӕнӕн ис, ӕвӕццӕгӕн, сӕ ауӕдзтыл сӕ зӕрдӕ нӕ риссы. Уӕдмӕ Липтак араст ис хъӕумӕ, цӕмӕй бы дырмӕ сихор рахӕссын кӕна. Трактористтӕ сӕхи ницӕмӕй буц кӕнынц, уыдоны нӕ фӕнды, хӕринаг хӕдзары стъолыл цӕмӕй бахӕрой, Гайдош сын куыд амыдта, афтӕ. Трактористтӕ йыл тынг - фӕхудтысты, куы сӕ кодта сӕ хӕдзармӕ, уӕд, ӕмӕ загьтой, ныртӕккӕ сын рӕстӕг кӕй нӕй хъӕуӕй быдырмӕ дыууӕрдӕм тезгъо кӕнынӕн. Цавӕрдӕр нормӕйы кой дӕр ма сӕм уыди. * Чысыл Мишӕ Ветрик йе ’хсыр бацымдта. Дзул ӕмӕ йӕ хъаймӕгътӕ нырма нӕма хъӕуы. Ӕнкъард кодта, фӕлӕ зӕронд гӕдыйы нӕ фӕндыд Мишӕимӕ хъазын. Гӕды тызмӕгӕй сниудта, Мишӕ йын йӕ къӕдзилмӕ куы фӕцӕйӕвнӕлдта, уӕд. Уӕдӕ ныр цӕмӕй ахъаза? Уатыл йӕ цӕст ахаста, ӕмӕ дзы ахӕмӕй ницы ссардта. Уӕд Мишӕ бацыдис къӕбицмӕ. Агъа, мӕнӕ пецы сӕр иу спичкӕйы къопп! Ех, ныр ма дыууӕ спичкӕйы къоппы куы уаид, уӕд сӕ саразид, йӕ фыды фыд ын кӕддӕр куыд бацамыдта, афтӕ чысыл поезд. Фӕлӕ дзы иу йеттӕмӕ нӕй. Ӕмӕ уымӕй цы скӕнӕн ис? А-а! Цыдӕр дзы змӕлы! Спичкӕтӕ! Мад сӕ куы ссудзы, уӕд афтӕ рӕсугъд вӕййы, афтӕ!.. Ӕрмӕст Мишӕйӕн спичкӕтимӕ хъазыны бар нӕ фӕдӕттынц. фӕлӕ... Ныртӕккӕ хӕдзары ничи ис ӕмӕ йӕ нӕмгӕ дӕр ничи фӕкӕндзӕн... Фыццаг спичкӕ ссыгъдис, ӕмӕ Мишӕйы зӕрдӕ ба-е хъӕлдзӕг, фӕлӕ уалынмӕ йе 'нгуылдзтӕ басыгъта. Фехста уыцы спичкӕ ӕмӕ та уайтагьд иннӕ ссыгъта, ныр йӕ къухы дары цыппӕрӕмы. Фӕлӕ уӕдмӕ, кӕй аппӕрста, уыдонӕй схӕцыдысты пецы фарсмӕ нартхоры хӕтӕлтӕ. Гӕды фӕтарст ӕмӕ рудзынгмӕ сгӕпп кодта. Мишӕ ныцъӕхахст ласта. Липтак уыцы рӕстӕджы цыдис Гайдоштӕм ӕмӕ йӕ хъустыл куыйты рӕйын ауад. Кауы сӕртьц бакастис Ветриктӕм ӕмӕ уайтагъддӕр фӕфиппайдта, сӕ къӕбицы дуарӕй фӕздӕг кӕй кӕлы, уый. Цӕсты фӕныкъуылдмӕ Липтак йӕ разы февзӕрди. Йӕ хъустыл ӕрцыд сывӕллоны цъӕхахст. Фӕлӕ дуӕрттӕ ӕхкӕд разындысты. Фӕрӕт дӕр йӕ цуры хӕстӕг никуы разыид, йӕ агурынӕн та рӕстӕг нӕ уыди. Уый йӕ тых, йӕ бонӕй цалдӕр хатты дуарыл бахӕстытӕ кодта, ӕвиппайды йӕ хӕцӕн ӕрхауд, стӕй фегом. Липтакӕн йӕ цӕстытӕ фӕздӕгӕй * атартӕ сты. Уый мидӕмӕ бабырста. Гӕды йӕ рӕзты ратахти ӕмӕ сгӕпп кодта тута бӕласы сӕрмӕ. Уӕдмӕ къӕбицы ссыгъдысты скъапп ӕмӕ стьол. Мишӕйы хӕдонӕй цыд фӕздӕг. Сывӕллон хъӕр кодта ӕнахуыр хъӕлӕсы уагӕй. Бӕзджын фӕздӕджы ӕндӕр ницыуал федта Липтак. Ӕваст йӕ къах суадис цавӕрдӕр дзаумайыл ӕмӕ сгыбаргыбур кодта. Уый уыдис бедра, йе 'рдӕгмӕ донӕй йе дзаг, афтӕмӕй. Липтак ӕй лӕппуйыл бакалдта, стӕй йӕ фелвӕста йӕ къухтӕм ӕмӕ разгьордта кӕртмӕ. Хаадзар кӕй судзы, уый бафиппайдтой хӕстӕгдӕр сыхӕгтӕ. Алырдыгӕй хъуыстис змӕлын ӕмӕ ӕваст хъӕртӕ:. «Фӕдис!.. Фӕдис!..» Уайтагъддӕр зынг ахуыссын кодтой. Къӕбицы басыгьдысты ӕппӕт дзаумӕттӕ дӕр. Зынг бахӕццӕ грмӕст уаты къӕсӕрмӕ ӕмӕ уӕлхӕдзармӕ. — Липтак ма фондз минуты' фӕстӕдӕр ӕрбахӕццӕ, уӕд... — дзырдта Ковач, цикъӕйау ныффӕлурс, афтӕмӕй. Уый сӕрдӕнӕй сӕрста, чи бауаДзыг, уыцы чысыл Мишӕйы сыгъд уӕхск, ӕмӕ хъуыды кодта йӕ дыууӕ гыццыл сывӕллоныл. Ныр уыдон Мишӕйы бынаты куы уыдаиккой, уӕд... хуыцау бахизӕд, — йӕ ныхыл фӕзындис хиды стыр ӕртӕхтӕ. ,	— Ахӕм чысыл сабийы ӕвӕгӕсӕгӕй уадзын нӕ хъӕуы,—бахъуыр-хъуыр кодта зӕронд Шимко, раздӕры ӕфсӕнвӕндаджы кусӕг. — Фӕлӕ уӕддӕр бирӕ сылгоймӕгтӕ бар-ӕнӕбары ныууадзынц сӕ сывӕллӕтты... — Ныхас кӕнын ӕнцон у, иу саби дӕр кӕмӕн нӕй, уымӕн! — тагъд-тагъд дзурын райдыдта Куштаркӕ.—Мӕнӕн та фондз сты, уый зонут, ӕви нӕ? Ӕз ӕй бавзӕрстон... Мӕ Яник ӕртӕ азы размӕ цъӕх хос бахордта, мӕгуыргрг, цалынмӕ ӕз цӕхӕрадоны дидинджыты рывтон, уӕдмӕ. Чысыл ма бахъӕуа, ӕрбамӕла. Цӕй, ныр цы чындӕуа хӕрз чысылтӕн та, скъоламӕ чи нӕма цӕуы, уыдонӕн? Куыстмӕ йӕ демӕ нӕ аласдзынӕ, сывӕллоны кӕнӕ уазал бацӕудзӕни, кӕнӕ та йӕ хур басудздзӕнис, науӕд та дын^дӕхицӕн дӕр ӕмӕ искӕмӕн дӕр исты фыдбылыз сараздзӕн... Кӕнӕ та фӕдзӕгъӕл уыдзӕн, фарой нартхор тонгӕйӕ Цобраковты гыццыл лӕппу куыд фӕдзӕгъӕл, афтӕ. Хъуыды ма йӕ кӕнут, ӕртыккаг бон эей куы ссардтой?... Сывӕллон фыдуаг куы уа, уӕд ын цы хъуамӕ саразай?.. Ахӕм чысылтӕ та иууылдӕр... Фӕлӕ кусгӕ бон мах ницыуал фӕиртасӕм—саби баззайы иунӕгӕй, йӕ мад та ацӕуы быдырмӕ. — Ӕмӕ нӕ фӕзоны, йӕ раздӕхынмӕ йӕм сӕхимӕ цы фенхъӕлмӕ кӕсы, уый... — Рӕвдауӕндӕттӕ нӕ бӕргӕ хъӕуы! Уӕхӕдӕг уынут!—йӕ ныхас баппӕрста Липтак.—Сывӕллон, бон-сауизӕрмӕ ныууадзӕн кӕм уа, ахӕм куы уаид, уӕд ӕнамонд хабӕрттӕй дӕр хызт уаиккам... — Ӕцӕг, ӕцӕг... Горӕты куыд у, раст афтӕ... Тынг хорз уаид, бӕргӕ...—арф ныуулӕфгӕйӕ загъта Ковач... — Хъӕу хъӕу куы нӕ уаид, фӕлӕ—горӕт...—бахъуыр-хъуыр кодта ӕфсӕнвӕндаджы зӕронд кусӕг.— Мах куы бафӕнда, уӕд нӕм уыдзӕн, горӕты куыд у, афтӕ!—ныфсджынӕй дзуапп радта Липтак. — Ӕрмӕстдӕр мах, хъӕууон адӕмы, бафӕндӕд. Сылгоймӕгтӕ кӕрӕдзимӕ бакастысты... Зӕронд Гупка тынг бирӕ уарзта йӕ хӕрӕфыртты. Йӕ зӕрдӕ куыд ныссӕххӕтт кодта уыцы изӕр!.. Сӕхимӕ куы ’рцыд, уӕд сбадтис стъолы цур ӕмӕ, йӕ цӕст не ’рнкъулгӕйӕ, бирӕ фӕкастис, чи сала, уыцы цырагъы авгмӕ. Ӕхсӕвӕр бахӕрын дӕр йӕ зӕрдӕ нӕ агуырдта, цыфӕнды ӕххормаг кӕд уыд, уӕддӕр. Чысыл ма бахъӕуа къаннӕг Мишӕ йӕ уд сиса! Ӕмӕ цас хорз хъуыддаг уыдзӕн, зӕронд Гупка йӕ хӕрӕфырты уӕлмӕрдтаём куы цӕуа, уӕд... Куыд дзурынц, афтӕмӕй, дам, ӕй иу минут йеттӕмӕ нал хъуыд... — Куы ма йӕм бауаиккам,—загъта, зӕронд Ковачы комкоммӕ чи бадти, уыцы лӕг, иуцасдӕр ӕнӕ дзургӕйӕ куы фесты, уӕд. — Уӕд кӕмӕ?—Гупка фесхъиудта, йӕ. хъуыдытӕй куы фӕлыгъдис, уӕд. — Нотариусмӕ, зӕгъын. Куы ма уын ӕй дзырдтон. Ныртӕккӕ хъуамӕ сӕ хӕдзары уа... Уыцы рӕвдауӕндӕттӕ цасы йаргъ слӕудзысты, уымӕй йӕ бафӕрсӕм ӕмӕ сӕ хъӕубӕсты саразӕн ис, ӕви нӕ? Чысыл сывӕллӕттӕ кӕмӕн ис, уыдон ӕнӕ маст уыдзысты, рӕвдауӕндӕттӕ нӕм куы уа, уӕд. Мӕнӕн дӕр уыцы хъуыддаг мӕ зӕрдӕмӕ цӕуы. — О, о. Уый раст у. Афтӕ ныууадзӕн ын нӕй. Исты ӕрхъуыды кӕнын хъӕуы... Куыд уаид, раздӕр хӕрӕндон кӕм уыд, Юренахы уыцы зӕронд хӕдзар куы рацаразиккам ногӕй, уӕд? — Уый тынг раст у, алчи дӕр иттӕг зӕрдиагӕй бакусид арйезтады иу-дыууӕ боны... — Цӕй, уӕдӕ цомут! Тигъыл фембӕлдысты Липтакыл. Уый ныхас кодта трактористтимӕ. — Цом ды дӕр немӕ, лӕппу,—фӕлмӕн хъӕлӕсы уагӕй фӕдзырдта Липтакмӕ зӕронд Гупка.—Уыцы рӕвдауӕндӕтты хъуыддаг ды куы ӕрымысыдтӕ, кӕд дын хӕрӕфырт нӕй, уӕддӕр... Ӕз зӕгъынмӕ хъавыдтӕн, сывӕллон дын кӕд нӕй, уӕддӕр... Тракторист дӕр ацыди семӕ нотариусмӕ. — Нӕй гӕнӕн уым^ен,—ӕнкъардӕй йӕ бӕр батылдта нотариус. — Ницы рауайдзӕн уӕ зӕрдиаг фӕндӕттӕй, сӕ баххӕст кӕныимӕ уӕм хъару куы нӕ уа, уӕд. Хъуыддаг канд уый мидӕг нӕй, ӕмӕ сымах ӕмдыхӕй уыцы зӕронд хӕдзар рацаразат, сывӕллӕттӕм чи кӕсдзӕнис, ахӕм адӕймӕгтӕ дӕр ма дзы хъӕуы. — Мах сиу кӕндзыстӕм нӕ хъарутӕ! — Ӕхца уын не сфаг уыдзӕн. Сабитӕн дзы хъӕуы хӕринаггӕнӕг дӕр ӕмӕ. ӕфснайӕг дӕр. Цы фӕрӕзтӕ ӕрымбырд кӕнат, уыдон уын уый бӕрц, панда не 'рхӕсдзысты. Цӕмӕй нӕм рӕвдауӕндӕттӕ уа, уымӕн хъӕуы дӕс-дыууадӕс ютары уӕлдай зӕхх, раст дӕумӕ цас ис, Гупка, уый бӕрц. Нӕ хъӕуы ис цалдӕр мин участочы, фӕлӕ дзы алкӕмӕн ис хицау, уыцы зӕххӕй чи цӕры, ахӕм. Ничи сразы уыдзӕн йӕ хай иумӕйаг хъуыддаджы тыххӕй раттыныл, , ӕмӕ уый домӕн дӕр нӕй. Ницы бакӕнӕн ис уыцы ран... — Цӕй... Кӕй зӕгъын ӕй хъӕуы, уымӕн ӕцӕгӕйдӕр гӕнӕн ӕмӕ амал нӕй,—арф ныуулӕфгӕйӕ ӕнкъардӕй загъта Гупка. — Сывӕллӕтты рӕвдауӕндон цӕмӕй куса, ахӕм зӕхх нӕ хъӕуы кӕй нӕй, уый хъыгаг у,—йӕ ныхӕстӕм ма бафтыдта нотариус. — Ис, ис!—ӕрбайхъуыст Липтачы нӕргӕ хъӕлӕс. — Цыппӕрдӕс ютары ӕмӕ ӕрдӕг зӕхх ис!—тракторист дисгӕнгӕйӕ йӕ мидбылты .бахудти. — Хъазгӕ ма кӕнут! Кӕцы ран ис уыцы зӕхх?— тарстхуызӕй ӕваст афарста нотариус. — Цавӕр цыппӕрдӕс ютары ӕмӕ ӕрдӕджы кой кӕныс? — Ӕз дзурын ауӕдзты тыххӕй. Уыдон махмӕ минӕй фылдӕр сты. Ӕмӕ пайда кӕмӕй нӕ’ кӕнӕм, уыцы фахстӕ та?—дзуапп радта Липтак.—Мах раджы банымадтам, ауӕдзтӕ куы бакӕнӕм хуымтимӕ, уӕд нӕм уӕлдай зӕхх цас разындзӕн,-уый. Иууылдӕр ныссабыр сты. — Уӕдӕ куыд? Уымӕн гӕнӕн ӕмӕ амал нӕй, ӕви?—ӕппынфастагмӕ сабырӕй бафарста Липтак. — Цӕй... Уый зӕгьӕн нӕй... Гӕнӕн...—къуызгӕйӕ загъта нотариус.—Фӕл^е Петр Гупка, хъӕуы тӕккӕ кадджындӕр адӕймаг, ӕнцадгай йӕ цӕстӕнгас ахаста йӕ алыфарс бадджытыл ӕмӕ йӕ цӕсгом фӕрухс. Исдугмӕ уый йӕ сӕр ӕруагъта дӕлӕмӕ, стӕй йыл ӕваст бӕрзонд схӕцыд. йӕ хъӕлӕс анӕрыд, ӕндон куыд' зыланг кӕны, раст афтӕ. — Ӕз... Мӕхӕдӕг... Разы дӕн! Уалдзӕг райсомӕй 12* раджы кӕй ӕрхаста, уыдон уыдысты уыцы ӕхсызгондӕр минуттӕй. * * * Трактористтӕ куыд ӕнхъӕл уыдысты, афтӕ ӕртыккаг бон дӕр сӕ хуымтӕ конд нӕма фесты, кӕд ӕстгай сахатты дӕргъы куыстой, уӕддӕр. Гутонгонд нӕ фесты, уымӕн ӕмӕ фынддӕс ютары бӕсты афӕлдахын бахъуыд хъӕуы зӕхх иууылдӕр. Зӕрӕстонӕй ма баззадысты ӕрмӕстдӕр дӕс ӕмӕ ссӕдз ютары. Уыдон уыдысты Коцяны. Сывӕллӕтты рӕвдауӕндон куы байтом, уӕд Коцян стыр фыд-зӕрдӕйӕ алкӕй хъусы дӕр сусубусу байдыдта, зӕгъгӕ, дам, Петр Гулка йӕ хӕрӕфырты тыххӕй афтӕ бакодта. Фӕлӕ йыл адӕм худтысты ӕмӕ-иу ын хъӕлдзӕгӕй дзуапп радтой: — Ӕмӕ цы уӕлдай у? Уый баххуыс кодта ӕнӕхъӕн хъӕубӕстӕн дӕр. 9 Чехословакаг радзырдтӕ Мария Пуйманова БРИГАДЫ ЧЫЗДЖЫТӔЙ ИУ, Цалынмӕ фыццаг тачкӕ дуртӕй дзаг кодтон, уӕдмӕ, бауырнӕд уӕ, мӕ уд сцӕйхауд. Фыццаджыдӕр, ӕз тынг тарстӕн, къӕпийӕ искӕй сӕр кӕнӕ та мӕхи къах куы ныххафт кӕнон, уымӕй, уымӕн ӕмӕ мӕ цӕфтӕ раст аразынмӕ нӕ арӕхстӕн ӕмӕ афтӕ куыдфӕндыйы тъӕпп-тьӕпп кодтон. Мӕ мад мын раст загъта: судзины куыстӕй къӕпимӕ рахизын уыйас ӕнцон нӕу. Ӕз арӕзтады кусынмӕ хъавын, мӕ мад уый куы базыдта, уӕд нӕм бирӕ ныхӕстӕ рауад. Ахӕм хъыг ын уыд, ахӕм, ӕмӕ... Зонут, йӕхӕдӕг йӕ цард-цӕрӕнбонтӕ арвыста искӕй пъолтӕ ӕмӕ гӕрстӕ ӕхсгӕйӕ, ӕмӕ уымӕ гӕсгӕ не 'мбӕрста, ӕз мӕхӕдӕг барвӕндонӕй ахӕм зын куыстмӕ ацӕуын цӕмӕн сфӕнд кодтон, уый. — Кӕд ӕппын, ӕмӕ мӕнӕй ӕнцондӕр цард кӕнис, зӕгъгӕ, дӕ уый тыххӕй ӕз хуыйӕг скодтон, — дзырдта мын мӕ мад.—Ӕмӕ ныр мӕ фыдӕбӕттӕ сӕфынц! — Омӕ та фӕстӕмӕ ӕрбацӕудзынӕн, фӕстӕмӕ,— загътон ӕз. — Мыккагмӕ уым куы нӕ уыдзынӕн мийаг. — Зонын ӕй. Фӕлӕ дӕ къухтӕ фехӕлдзысты, сдӕрзӕг уыдзысты, пъадосау ныхъӕбӕр уыдзысты. Кӕцӕй дӕ сӕры фӕкуыси уыцы хъуыды? Уый сылгоймаджы куыст у исты? Дӕумӕ афтӕ кӕсы, ӕмӕ къӕпийӕ дӕр хъазӕгау кусдзынӕ, судзинӕй куыд фӕкусыс, (афтӕ. Тӕхуды ӕмӕ уым дӕумӕ искуыцӕй бакӕс! )30 — Уым адӕм нӕ фаг кӕны, — нӕуӕндон дзырдӕппарӕн ма кодтон ӕз. — Ӕмӕ баххуыс хъӕуы. — Ныууадз, стӕ! Цыма ӕнӕ дӕу нӕ сарӕхсдзысты... Афтӕ 'нхъӕлыс, лӕппутӕ дӕ кӕй сразы кодтой, уый не ’мбарын? Ахӕм ӕдылы мӕ хоныс? Фӕлӕ дын ӕй рагацау зӕгъын, уым фыдуаг митӕ куы райдайай, уӕд мӕм дӕхи дӕр мауал равдис. Арӕзтады кӕддӕриддӕр лекка фӕкӕнынц алыхуызон къулыбадджытӕ. Цигайнӕгтӕ дӕр дзы вӕййы, ӕмӕ италиайнӕгтӕ дӕр. — Ӕмӕ уыдон адӕмӕй не сты? — Сты, фӕлӕ цавӕр адӕмӕй, — уымӕ кӕсын хъӕуы. Ӕниу, ды уырдыгӕй раст дыккаг бон кӕй рафардӕг уыдзынӕ, уый ӕз тынг хорз зонын. Ӕдоӕ цинӕй мӕлдзынӕ, ӕгайтма та нӕхимӕ дӕн, зӕгъгӕ. Зонут, мӕ мад мӕ арӕзтадмӕ ацӕуын кӕй нӕ уагъта, уый ма мын ӕххуыс дӕр фӕци. Хисдӕртӕ нӕ исты хъуыддаджы куы фӕкъуылымпы кӕнынц, уӕ хъуыддагӕй ницы рауайдзӕн, зӕгъгӕ, куы фӕдзурынц, уӕд мах нӕхицӕн фӕзӕгъӕм: уӕдӕ кӕд афтӕ у, уӕд нагь, ӕз мӕхи дӕлӕмӕ не 'руадздзынӕн, цыфӕнды зын мын куы уа, уӕддӕр мӕхи хъӕлдзӕг хуызӕй ӕвдисдзынӕн. Раст куы зӕгъон, уӕд арӕзтады куыст райдианы ӕппындӕр мӕ зӕрдӕмӕ нӕ фӕцыд: дӕ алыфарс рыгӕй йӕ тӕккӕ дзаг, стӕй ноджы ӕнтӕф. Хъуырӕн цыдӕр хъыдзы кӕны, былтӕ ныххус вӕййынц, адӕймаг уайтагъд адойны вӕййы. Фӕлӕ ӕз ӕмӕ Блажӕ нӕ кӕрӕдзийӕн загътам, цӕй ӕмӕ лӕппуты раз нӕхи ӕнӕ хъаруйӕ ма равдисӕм, зӕгъгӕ. Кӕд ныр сылгоймагӕн ӕмхуызон бартӕ ис нӕлгоймӕгтимӕ, уӕддӕр ма нӕм лӕппутӕ сӕрбӕрзондӕй арӕх фӕкӕсынц. Гъемӕ мах зӕхх къахтам ӕмӕ йӕ тачкӕты ӕвгӕдтам, нӕ тых, нӕ бонӕй архайгӕйӕ. Блажӕ ахуыр уыдис ӕмӕ куыста уыцы иухуызонӕй, ӕз та, фӕсте куы баззайон, уымӕй тӕрсгӕйӕ, гъӕйтгьӕйт кодтон. Мӕнӕй афтӕ, ӕмӕ нӕ изӕры тынг раппӕлдзысты нӕ куысты тыххӕй, фӕлӕ нын прораб Вах ӕрмӕст загьта: «Чызджытӕ, уӕ куыстуымӕй дӕлдӕр ма ’руадзут». Стӕй ӕнтӕфы кой куы скодтам, уӕд, арӕзтады суанг февралӕй фӕстӕмӕ цы даргъӕмгъуыд бригад у куыста, уыдонӕй чидӕртӕ ныххудтысты: «Хӕлддзӕгтӕ ӕфснайыныл махау фынддӕс градусы уазалты куы бакуыстаиккат, ноджы ма ӕнӕ ӕрмкъухтӕй, уӕд хурыл цинӕй мӕликкат». Дыккаг бон райсомӕй Блаженӕ ӕмӕ ма нӕ бригадӕй ноджыдӕр иу чызг райхъал сты ӕмӕ сӕ сынтӕджытӕй рахызтысты. Фӕлӕ ӕз та! Мӕнӕн м*е иу фарсӕй иннӕмӕ афӕлдӕхын дӕр зын уыд. Ме уӕнгтӕ иууылдӕр рыстысты, цыма мӕ фӕхты ныххостӕуыд, уыйау. Мӕ зӕрдыл ма лӕууы, Прагӕйы-иу ӕз мӕ куыстмӕ цыдтӕн аптекаг товарты магазины рӕзты, ӕмӕ уым витринӕйы лӕууыдис адӕймаджы модель, цӕвиттон, мӕнӕ ахӕм сырх-сырхид гуыры конд, адӕймагӕн йӕ царм бастигъ, уӕд цармы бын цы тугдадзинтӕ ӕмӕ хӕцъӕфтӕ разынид, уыдон сеппӕт дӕр, номыртӕ ӕвӕрдӕй. Ӕмӕ ныр мӕнмӕ дӕр афтӕ касти, цыма мӕ бон уаид, мӕ буары цалдӕриддӕр хӕцъӕфы ис, уыдон банымайын, гье ахӕм' рыст мын кодтой. Адӕймагӕн буар ис, уый, йе уӕнгтӕ куы риссой, ӕрмӕст гъе уӕд фембары... Чызджыты ӕмдзӕрӕн йӕхи цӕттӕ кодта куыстмӕ цӕуынмӕ. «Цӕй, цы гӕнӕн и,—ахъуыды кодтон ӕз,— мӕнӕй уый дыккаг бон ӕппындӕр кусынӕн нал уыд, зӕгъгӕ, мӕ куы айхъуыса, уӕд худинаг у». Ӕмӕ мӕхи ныхъӕддых кодтон, мӕ дӕндӕгтӕ нылхъывтон, афтӕмӕй сыстадтӕн. Мӕ къухтӕ ахӕм рыст кодтой, ахӕм, ӕмӕ йӕ куыд зӕгъбн! — Тӕрсгӕ ма кӕн,—зӕрдӕ мын ӕвӕрдта Блаженӕ,—кусын куы райдайай, уӕд дӕ рыст цыдӕр фӕуыдзӕн. Мӕн нӕ бауырныдтажӕд мын, зӕгъын, ныфсытӕ ӕвӕры, гыццыл сывӕллонӕн куыд фӕкӕнынц, афтӕ. Фӕлӕ Блаженӕ раст загъта: адӕймагӕн йе уӕнгтӕ, цалынмӕ хуыссӕны уа, ӕрмӕст уӕдмӕ фӕриссынц. Змӕлын куы бдйдайай, уӕд рыст фӕцыдӕр вӕййы. Фӕлӕ уӕддӕр нӕ дыккаг кусгӕ бон ӕппындӕр рӕвдз нӕ ацыд. Сымах, чи зоны, ӕнхъӕл уыдзыстут: уӕдӕ, сӕ куыстыл фӕгӕрз сты, ӕмӕ сын, ӕвӕццӕгӕн, фыццаг бон куыд куыстой, уымӕй фылдӕр ӕнтысти. Куыннӕ стӕй! Къуырисӕры мах кусынмӕ афтӕ тынг фӕлӕбурдтам, ӕмӕ нӕм дыццӕгмӕ ӕппындӕр хъару нал баззад. Нӕ куысты ӕнтысындзинад дӕлӕмӕ ӕрхауд, нӕ ныфс дӕр афтӕ, ӕмӕ ӕз ме 'мбӕлттӕй куы не 'фсӕрмы кодтаин, уӕд арӕзтадӕй алыгьдаин. Алцы дӕр мын дзы сӕнад и: цы стыр дзыхъ скъахтам агъуыстӕн, уый дӕр, фӕндаг акӕнынӕн цы сыджыт ныккалдтам, уый дӕр, тунел дӕр. Раст цыма цавӕрдӕр ӕвирхъау стыр мыст зӕхх сызмӕста... «Уыгӕрдӕн дӕр ӕвгъау -уыд, хъӕд дӕр ӕвгъау уыд, — хъуыдытӕ кодтон ӕз, — цы сӕрӕн сӕ бахъуыд цымӕ ацы ран фӕндаг гӕрдын?» Мӕ зӕрдӕйыл мын ӕнтъыснӕг ӕфтыдта къӕхтытӕ зӕххы уынд, стӕй алкӕм бетон трубатӕ ӕмӕ. цементы голджытӕ калд кӕй уыдис, уымӕ дӕр мӕсты кодтон. Куысты фӕстӕ мах нӕхи ауагътам кӕрдӕгыл, нӕ къухтӕ нӕ фӕскъӕбут сӕвӕрдтам ӕмӕ афтӕмӕй ӕнцад лӕууыдыстӕм, арвмӕ кӕсгӕйӕ. Нӕ бригады адӕм’ сеппӕт дӕр, Прагӕйӕ барӕввӕндӕй рацӕуӕг лӕппутӕ ӕмӕ чызджытӕ, тынг бастадысты ӕмӕ ӕнӕ дзургӕйӕ сӕ фӕллад уагэтой. Ӕппынфӕстаг, Франтӕ Крал тарӕрфыгӕй сдзырдта: — Ницы кӕны, лӕппутӕ, нӕ куыстӕн йӕ иу ӕртынӕм хай ахицӕн кодтам. Уыцы ныхӕстӕм ӕз ноджы тынгдӕр ӕрӕнкъард дӕн. Мӕ зӕрдыл ӕрлӕууыд, ам дыууӕ мӕйы бакусыныл кӕй сразы дӕн, уый, ӕмӕ мӕхи нымӕры ныккатай кодтон. Цӕй ӕдылы уыдтӕн, ӕвӕдза! Ныр ма ӕрӕджиау мӕ сӕр хоин, фӕлӕ дзы цы рауайдзӕн! Иунӕг дӕн, зӕгъгӕ, уӕд, хъуамӕ ныккуыдтаин. Фӕлӕ бригады уӕвгӕйӕ афтӕтӕ кӕнӕн и? Ам ды дӕхицӕн хицау нӕ дӕ, ам коллективы уӕнг дӕ! Уыдис нын стонджы дӕр ӕмӕ дойны дӕр. Алчи йӕ хӕдзарӕй цы хӕринӕгтӕ рахаста, уыдон мах^ иумӕ бахордтам хуыцаубоны. Ӕхсӕвӕр та уыдзӕн ӕрмӕст ӕхсӕзыл! Гъей-джиди, ныр душы бын ӕрлӕу! Мӕ къаба фырӕнтӕфӕй мӕ уӕлӕ баныхӕст... Афтӕ мах кӕрдӕгыл хуыссыдыстӕм, чъиллӕттӕй, фырфӕлладӕй нӕхи дӕр нал ӕмб,ӕрстам, афтӕмӕй. Нӕкъухтӕ бел ӕмӕ къӕпийыл хӕцынӕй дудыдтой («уый фӕстӕ смазолтӕ уыдзысты, ӕмӕ уӕд уайтагъд фенцондӕр уыдзӕн»,—загъта Блажӕ.) Уалынмӕ нӕ хъустыл ауад хъӕлдзӕг худт ӕмӕ дзурын: ног адӕм ӕрбацыд Брно ӕмӕ моравийӕ. Прораб Вах сӕ арӕзтады территорийыл ӕрзилыц кодта. Уыдон сеппӕт дӕр уыдысты сыгъдӕг, ӕвӕллад, бӕрӕгбонхуыз арӕзт, лӕппутыл—иту ӕвӕрд хӕлӕфтӕ, чызджытӕн сӕ сӕры хъуынтӕ къӕбӕлдзыггонд, ног ӕхсад кофтӕтӕ сыл, мӕнӕ мах цы хуызӕн уыдыстӕм, сабаты ардӕм ӕрбацӕугӕйӕ, ахӕмтӕ! Раст цыма экскурсийы рацыдысты, уыйау алцӕмаё дӕр кастысты цымыдисӕй, уӕле дӕлӕмӕ кӕсӕгду. «Ьагьӕцут, нырма йӕ нӕма зонут, йм уӕм цы кӕсы, уый»,— ахъуыды кодтон ӕз. Фӕлӕ мах семӕ нӕ ныхас кодтам, стӕй сӕм нӕ хъус дӕр нӕ дардтам. Фӕлӕ, ӕниу, цӕмӕн хъӕуы? Мах нӕ куыст бакодтам ӕмӕ ныртӕкКӕ нӕ фӕллад уадзӕм. Уалынмӕ, дын, хъусын, ӕмӕ уыцы ног бригадӕй иу лӕппу, ахӕм къленц арӕзт, иннӕмӕ дзуры: «Ничп сӕм кӕсы ацы хабедзентӕм, ӕгӕр-мӕгуыр нын «ӕгасцуай» дӕр нӕ зӕгъынц!» Франтӕ Крал, куыстӕй мӕстӕлгъӕд уӕвгӕйӕ, фӕтӕррӕст ласта. — Цы загътай, цы?—фӕхъӕр кодта уый, ног ӕрбацӕуӕгмӕ хылӕргомӕй фӕцӕйцӕугӕйӕ.—Дӕумӕ гӕсгӕ, раздӕр мах хъуамӕ зӕгъӕм «ӕгасцуай»? И?— Ӕмӕ «ог ӕрбацӕуӕгӕн йӕ тӕккӕ фындзы бынмӕ мустучъи бахаста. Франтӕйӕн йӕ уӕлӕ—майкӕ, йӕ уӕнгты кондмӕ гӕсгӕ—богӕлттӕ арӕзт, йӕ фӕсонтӕ—хурсыгъд, цыбыр дзырдӕй, айдагъ йӕ бакастӕй дӕр зӕрдӕйы тас уагъта. Ног ӕрбацӕуӕг лӕппу йӕ цуры зындйс буц чызджы хуызӕн, уӕвгӕ ӕнӕуый уындджын уыд, сауцӕст, фӕлӕ... — Ныр мӕм цы 'рбауырдгуытӕ дӕ?—бадис кодта уый.—Ӕз хъазгӕйӕ куы загътон. — Гъемӕ дын ӕз ныртӕккӕ хъазт фенын кӕндзынӕн!—фӕкодта Франтӕ ӕмӕ йӕ ныццӕвынмӕ хъавыд. - — Франтӕ, ӕрра митӕ ма кӕн!—бахъӕр ӕм кодтон ӕз. Лӕппутӕ хыл куы фӕкӕнынц, уымӕй ӕнаддӕр мын ницы и! Вах сӕ уайтагъд нӕ баиргъӕвгӕйӕ, уӕд дзы Над рауадаид. — Кӕд ам хылтӕ кӕнынмӕ хъавыс, уӕд дӕ паплӕйттав бамбырд кӕн ӕмӕ фӕстӕмӕ Прагӕмӕ цӕугӕ,—загъта уый Франтӕйӕн,—ам хылычъитӕ ницӕмӕн хъӕуынц. Сымах та йӕ ацы хатт къахгӕ мауал кӕнут,—фӕзылди уый Моравийӕ ӕрбацӕуӕг лӕппутӕм. Цалдӕр боны мах моравӕгтимӕ кӕрӕдзимӕ кӕсгӕ дӕр нӕ кодтам. Нӕ бригад йӕхиуыл нӕ ауӕрста, ацы ног ӕрбацӕуджытӕн ӕцӕг куыст цы у, уый равдисӕм, зӕгъгӕ. Вах ӕмӕ Блажӕ сӕхи нӕуынӕг скодтой, мах ӕхсӕн цы изгарддзинад уыдис, уый. Нӕуджытӕ кусын райдйдтой, ӕмӕ белӕй къахын цы у, уый куы авзӕрстой, уӕд уалдзыгон цъиутау цъыбарцъыбур нал кодтой. — Ӕвӕджиау хорз фӕсивӕд не сты, зӕгъут, адон? Феххуыс кӕнынмӕ нӕм ӕрбацыдысты, — загъта иу ахӕмы Блажӕ. Фӕлӕ ахӕм ныхӕстӕ махмӕ нӕ хъардтой. Уыцы бригадимӕ ӕндӕр цӕйдӕр фӕрцы балымӕн стӕм—фӕндыры! Франтӕйы чи смӕсты кодта, гье уыцы лӕппу, — йӕ ном хуыйны Яник, — йемӕ фӕндыр рахаста, ӕмӕ дзы изӕрӕй куы ’рцагъта, уӕд ма уымӕй дзӕбӕхдӕр адӕймаг цӕмӕ байхъуыстаид! Кусгӕ бон ахицӕн, алчи йӕ фазллад уадзы, изӕры сатӕг адӕймагӕн йӕ тыхстытӕ ӕрмӕй исӕгау кӕны, йӕ зӕрдӕ йын ӕрфӕлмас кӕны. Яник фӕндырӕй тынг дӕсны уыд. «Моравӕ, мӕхи Моравӕ!», зӕгъгӕ, зарӕг куы цагъта, уӕд мах неппӕт дӕр бамбӕрстам, лӕппу кӕй мысы йӕ хӕдзар. Ӕз афтӕ 'нхъӕл дӕн, ӕмӕ музыкӕ нӕ бахъардзӕн ӕрмӕст дурзӕрдӕ, хъӕдын адӕймагмӕ. Яникӕн йе ’ртӕ ӕмбалы сабыр хъырныдтой. Мах сӕ разы лӕууыдыстӕм ӕмӕ хъуыстам. Франтӕ мын йӕ къух ме уӕхскыл ӕрӕвӕрдта: «Цом, ам лӕууынӕй ницы...» Фӕлӕ ӕз змӕлгӕ дӕр нӕ фӕкодтоп. Яник ацагъта «Рӕсугъд Чехи, мӕхи Чехи!», ӕмӕ уӕд мӕхи нал .баурӕдтон ӕмӕ ӕз дӕр базарыдтӕн. «Партизаны» зарӕг куы ацагъта, уӕд та зарыдысты дыууӕ бригады адӕм сеппӕт дӕр. Не ’хсӕн цы изгарддзинад уыдис, уый ӕваст фӕцыдӕо. Цӕй диссаг у, ӕвӕдза, ацы музыкӕ, куыд ӕрбангом кӕны адӕмы, куыд сӕ фӕныфсджын кӕныГ Ӕз ӕвзонг адӕймаг кӕй дӕн ӕмӕ а-дунейыл царя; хорз кӕй у, уый, мах заргӕ куы фӕкӕнӕм, уӕд уӕлдай тынгдӕр фенкъарын. Ӕз уӕд ахӕм цардбӕллон ӕмӕ хъаруджын вӕййын, ӕмӕ раст цыма хӕхтӕ дӕр афӕлдахин... Стӕй сӕ мах ӕцӕгдӕр фӕлдахӕм, фӕндаг кӕм арӕзт цӕуы, уыцы ран! Нӕ арӕзтад ӕз фыццаг хатт бауарзтон, изӕрӕй ма'х иумӕ куы зарыдыстӕм, гъе уӕд. Мах азарыдыстӕм «Гъей, нӕ хӕхтӕ», «Уазал ӕртӕх», «Цъӕх-цъӕхид къохтӕ», «Гуцулаг чызг Ксенӕ», стӕй «Арӕзтадон зарӕг». А-фӕстаг зарӕг Яник нӕма зыдта, фӕлӕ йын уайтагъд йӕ мотив ацахста ӕмӕ нын йӕ фӕндыры цагъдӕй хъырнӕгау кодта. Куыддӕр-иу иу зарӕг фестӕм, афтӕ та-иу уый ӕндӕр райдыдта; хъӕлдзӕг ӕмӕ ӕнкъард зарджытӕ кӕрӕдзийы ивгӕ цыдысты, ӕмӕ мах зарынӕй нал ӕмӕ нал ӕфсӕстыстӕм. Фӕлӕ дӕс сахатыл ӕмбӕлди фынӕй кӕнынмӕ ацӕуын, ,ӕмӕ ма мах кӕд цыфӕнды тынг лӕхстӕ кодтам Вахӕн ӕмӕ Блажӕйӕн, иучысыл ма нӕ бауадзут, зӕгъгӕ, уӕддӕр уыдон не сразы сты. .— Раст цыма концлагеры стӕм, уыйау нӕ фезмӕдын дӕр нӕ уадзынц!—бамӕсты Яник. — Ӕмӕ ды уӕвгӕ уыдтӕ концлагеры?—бафарста йӕ Блажӕ. Яник ныхъус. Уый зыдта, Блажӕйӕн йӕ цонгыл кӕй ис номыр фыст, татуировкӕгонд—гитлерон лагеры куы уыд, уыцы рӕстӕгӕй баззад, — фӕлӕ йӕ» ӕвдисгӕ никуы фӕкӕны. Бӕгуыдӕр, изӕрыгӕтты, фӕндыр-иу йӕ къухмӕ куы райста, уӕд Яник сахъ лӕппу уыдис, фӕлӕ-иу райсомӕй йӕ лӕгдзинад цыдӕр ӕрбаци. Фыццаджыдӕр, Яник йе сӕфт уыдта райсом раджы 'сыстынӕй. Уымӕн ӕм ахӕм ӕфсог^ уыд — изӕр, дам, ӕрӕгмӕ бафынӕй вӕййын. Цӕмӕй Яникы сыстын кодтаиккой. уый тыххӕй-иу ын лӕппутӕ йӕ хъӕццул аскъӕфтой кӕнӕ та-иу ыл дон дӕр басӕххӕтт кодтой. Бел-иу йӕ къухмӕ. куы райста, уӕд уымӕ бакӕсын тынг худӕг уыд: мӕнӕ сывӕллон .стыртӕн ӕххуыс кӕйынмӕ куы хъава ӕмӕ сӕ куы не ’ййафа, уӕд куыд сагъӕсхуыз вӕййы, раст афтӕ зынди. Йе- ’нгуылдзтӕ фӕндыры амойӕнтыл куыд цырд згъордтой, уый уынгӕйӕ-иу адӕимаджы уырнгӕ дӕр нӕ кодта, арӕзтады куысты афтӕ\ӕнарӕхст вӕййы, уый. Ӕвӕццӕгӕн, иууыл тыхджынтӕй нӕ уыд, ӕмӕ йӕ уымӕ гӕсгӕ йӕ ныййарджытӕ радтой хилдасӕджы куыст сахуыр кӕнынмӕ. Раст куы зӕгъон, уӕд ын ӕз тӕригъӕд кодтон. Блажӕ бафиппайдта, Яничы арӕзтадӕй «адымынмӕ» бирӕ кӕй нӕ хъӕуы, уый, кӕмӕндӕр загъта, ӕмӕ Яничы мӕ цурмӕ ӕрбакодтой, дыууӕйӕ иумӕ куыд куыстаиккам, афтӕ. Лӕппу уайтагьд дзӕнгӕда цӕгъдынмӕ фӕци. — Вах дӕр, ӕвӕдза, диссаг у! Чызджытавн ахӕм зын куыст цы зӕрдӕйӕ бабар кӕны! — Ӕмӕ, дӕумӕ гӕсгӕ, мах сымахӕй цауддӕр стӕм?—бафарстон ӕз, дуртӕ Яникӕй дыууӕ хатты тагъддӕр ӕвгӕнгӕйӕ. — Цӕмӕн зӕгъыс? Ӕз уыл стыр дис куы кӕнын. Дӕ мазолджын гыццыл къухтӕн дын ӕз тынг зӕрдиагӕй абатӕ кӕнин, Майкӕ! — Уӕлдай ныхас ма кӕн, науӕд дӕ лӕфлӕф ссӕудзӕн. Фӕл^е Яник мадзурайӕ нӕ фӕразы, ӕмӕ та минуты фӕстӕ ногӕй райдыдта: — Майкӕ, изӕрӕй политсахаты рӕстӕг ӕнкъард нӕ фӕкӕныс? Мӕн бафынӕймӕ бирӕ нал фӕхъӕуы. Ахӕмтӕ-йеттӕй ме сӕфт уынын. — Хорз, хорз, сихорыл аныхас кӕндзыстӕм. — Дӕхи ма ныччырыстон кӕ, Блажӕйы хуызӕн. — Блажӕйӕ хуыздӕр чызг бирӕ нӕ уыдзӕн! . Яник иучысыл фӕхъус, афтӕмӕй куыста. Стӕй уӕд ныуулӕфыд ӕмӕ зӕрдиагӕй загъта: — Ех, мардзӕ, ныр иу бӕгӕныйы къружкӕ баназ! Ӕз хъыпп-сыпп не скодтон,- къуырмайӕ лӕууын ӕмӕ ӕвгӕныны куыст кӕнын. Яник белыл ӕрынцой кодта, нӕ алыфӕрстӕм акаст ӕмӕ дын афтӕ куы бакӕнид: — Ӕз уӕддӕр ардыгӕй асхойдзынӕн. Мӕнӕн мӕ зӕрдӕ ныссӕххӕтт кодта. — Ау, куыстыл куы фӕцалх дӕ, уӕд ныр афтӕ хъавыс? Кӕс-ма, ай мӕнӕ не ’ртыккаг тачкӕ куы у. — О, фӕлӕ йӕ ӕвгӕнгӕ ды скодтай. — Гъемӕ уӕд^дзургӕ ма кӕн, фӕлӕ куыстмгй дӕ пых сараз.	-	] Ӕмӕ-иу Яник, уыцы ӕцӕгхуыз ӕмӕ сагьӕсхуызӕй. «йӕ ных сарӕзта» куыстмӕ. Чызджы фӕстӕ раззайын ӕм хардзау касти. Афтӕмӕйты йын ӕз йӕ/дзӕнгӕда ныууадзын кодтон, лӕппу куыстыл фӕгӕрз, байдыдта хорз темпӕй кусын ӕмӕ алцӕмӕ дӕр арӕхсын. Дыууӕйӕ нӕ куыст афтӕ рӕвдз цыдис, ӕмӕ хуыздӕр нӕ хъӕуы. Фӕлӕ фӕстӕдӕр алчи хъуамӕ йӕхи бригадмӕ ацыдаид, уымӕн ӕмӕ дыууӕ бригадӕн ерыс бацайдагъ, дӕс боны ӕмгъуыдӕй. Ӕмӕ иугӕр ерысы куы бацӕуай, уӕддӕискӕй мӕт нал вӕййы, уӕд афтӕ снӕрӕмон уыдзынӕ, ӕмӕ дӕм хъазӕгау кӕсдзӕн хуыцаубоны кусын, уӕлдай сахӕттӕ бакусын, ныддонласт уӕвын, хурмӕ хи басудзын, фӕстаг кофтӕ истӕмӕй фесафын. Хаттгай дӕ сӕр тъӕппытӕ хаудзӕни фыррыстӕй, фӕлӕ ды дӕхицӕн дзурдзынӕ: «Рынчынтӕйеттӕ фӕстӕдӕр кӕндзынӕн, фӕлӕ ныртӕккӕ уый гӕнӕн нӕй! Хъуамӕ нӕ къухы фылдӕр очкотӕ бафта!». Хыгъдхӕссӕг алы изӕр дӕр пымадта, чи цас бакуыста, уый. Райдианы мораваг бригад цыдис махӕй раздӕр. Мгенӕн уый хъыг уыд, ӕмӕ мӕхи нымӕр мӕсты кодтон: «Мӕ сӕр сӕттинаг у, цӕмӕн сахуыр кодтон Яничы!» Фӕлӕ мын иннӕмӕй та ӕхсызгон уыд, ныр йӕ куыст рӕвдз кӕ.м цӕуы, уым арӕзтадӕй «асхойыны» фӕнд нал скӕндзӕн, зӕгъгӕ. Ӕмӕ ӕцӕгдӕр, Яничы нын цыма ивгӕ бачынд, уыйау бынтон фендӕрхуызон, уый фӕныфсджындӕр, фӕсӕрӕндӕрхуыз и. Ӕвӕццӕгӕн, бамбӕрста, цалынмӕ фӕсивӕд йӕ хӕс сӕххӕст кӕна, уӕдмӕ нын ар« дыгӕй ацӕуӕн кӕй ницы хуызы ис. Ӕз мӕхӕдӕг та, кӕд хъӕууон адӕймаг нӕ дӕн, уӕддӕр ӕмбарын байдыдтон, зӕхкусӕг лӕг йӕ цӕргӕ-цӕрӕнбонты цы зӕххы гӕппӕлыл фӕкусы, уый йӕ зӕрдӕйӕн цӕмӕн афтӕ адджын вӕййы, уый. Адӕймаг бирӕ фыдӕбон ӕмӕ бирӕ тыхтӕ цы хъуыддагыл бахардз кӕна, ууыл ӕнувыд вӕййы. Дӕс боны ерысы, ӕппынфӕстаг, уӕддӕр фӕуӕлахиз стӕм мах, нӕ бригад. Уый тыххӕй фыст ӕрцыд къулы газеты. Мораваг бригадӕй нын иу лӕппу, йӕ ном Иожкӕ, — уый ныв кӕнынмӕ дӕсны у,—рӕсугъд сарӕзта грамотӕтӕ, нӕ мыккӕгтӕ фыст ӕрцыдысты сырх фӕйнӕгыл хӕрӕндоны, ӕмӕ нӕм кусынмӕ цы болгайраг фӕсивӕды бригад ӕрбацыд, уыдон худӕгӕй мардтой, нӕ мыккӕгтӕ нын хицӕн уӕнггай кӕсгӕйӕ. Ӕндӕр бӕстӕтӕй нӕм цы бархион бригӕдтӕ ӕрбацӕуы, уыдонмӕ бакӕсын тынг диссаг вӕййы! Ӕз-иу мӕ алыфарс грекъаг, шведаг, италиайнаг, болгайраг ныхас куы хъуыстон, уыцы фӕсарӕйнаг чызджытӕ ӕмӕ лӕппутӕ (кинойы нӕ, фӕлӕ цардӕгасӕй) мӕ тӕккӕ фарсмӕ кӕй кусынц, уый куы уыдтон, уӕд цыма ӕз бӕлццон дӕн ӕмӕ алы бӕстӕтыл радыгай зилын, афтӕ мӕм-иу касти. Суанг ма нӕм инднйаг Лӕппу дӕр куыста ӕмӕ уадидӕгӕн ацахуыр чехагау дзурыныл. Зонут, ӕз-ну кӕд искуы-иу хатт Пелгжимовмӕ бауадтӕн мӕ мады хомӕ, ӕндӕр, мӕхи зонынхъом йуы фӕдӕн, уӕдӕй фӕстӕмӕ никуы никӕдӕм ацыдтӕн. Хуыйӕн ӕрмадзы мах, чызджытӕ, ӕдзухдӕр кодтам уыцы-иу ницӕйаг лыстӕг хъуыддӕгты кой. Фӕлӕ ныр мӕ алыфарс уый бӕрц бирӕ диссӕгтӕ цӕуы, ӕмӕ раст цыма мӕ цӕстытӕй нырма ныр ракастӕн, афтӕ мӕм кӕсы. Ӕз ныр мӕхи цӕстӕй федтон, фӕсивӕд ӕппӕт бӕстӕты дӕр кӕй сты уыцыиухуызон: мах неппӕт дӕр уарзӕм кафын ӕмӕ зарын (Яничы фӕндыр нӕ уайтагъд кӕрӕдзиимӕ балымӕн кодта), мах неппӕт дӕр уарзӕм цард ӕмӕ нӕ афтӕ фӕнды, цӕмӕй зӕххыл алкӕм дӕр тыхджын уой хӕлардзинад, сабырдзинад ӕмӕ амонд. Мах неппӕт дӕр нӕ тыхтӕ куы сиу кӕнӕм, уӕд уый нӕ къухы бафтдзӕнис ӕнӕмӕнг. Ӕз мӕхӕдӕг дӕр фендӕрхуызон дӕн, ме уӕнгты, мӕ зӕрдӕйы цавӕрдӕр ӕвидигӕ тыхтӕ ӕмӕ хъарутӕ хъазын байдыдтой. Сабыр цардӕн йӕ райдиан сты гутон ӕмӕ къӕпи, уымӕн ӕмӕ, хӕсты рӕстӕг дӕрӕнгонд цыдӕриддӕр ӕрцыд, уыдон иууылдӕр сӕ къӕхтыл слӕууын кӕнын хъӕуы, стӕй адӕмы бафсадын хъӕуы. Фӕлӕ адӕймаг канд дзул ӕмӕ нӕлхӕйӕ нӕ цӕры. Хъӕуы ма зонындзинӕдтӕ дӕр, науӕд, куырм гал цъыфдзасты куы смидӕг уа, уыйау ӕндӕр исчердӕм арӕдидзынӕ. Вах уый тыххӕй раст дзырдта. Политахуырмӕ мӕнӕн дӕр, Яничы хуызӕн, фыццаг мӕ зӕрдӕ нӕ ради, фӕлӕ уый фӕстӕ ӕз ӕмбарын байдыдтон политикӕйы хъуыддӕгтӕ. Зӕгъӕм, мӕнӕ уыцы Маршаллы пъланӕй. Не ’рмадзы хицау дзӕнгӕда цагъта, хӕдзарад пъланмӕ гӕсгӕ аразыны фӕндтӕй, дам, мур дӕр ницы рауайдзӕн, зӕгъгӕ. Мах, дам, ӕдылы ми бакодтам, Маршаллы пъланыл кӕй не сразы стӕм, уымӕй, ӕндӕра, дам, ныр хъуымац ӕмӕ консервтӕй хъуаг не ’ййафиккам. Уӕдӕ, уӕдӕ! Уыцы пъланыл сразы у, ӕмӕ та америкӕгтӕ немыцаг нацистты дыккаг бон сӕ зӕронд бынӕтты сӕвӕрой ӕмӕ уыдонимӕ иумӕ нӕ заводтӕн ногӕй ӕфсиниуӕг кӕнын байдайой! Нӕ заводты цы аразын нӕ бон у ӕмӕ цы нӕу, уый нын амонын сисой! Нӕ, бузныг! Не ’рмадзы хицау ма афтӕ дӕр загъта, Прагӕйы, дам, пьедесталыл уырыссаг танк ӕвӕрыны бӕсты фӕлтау сӕвӕрын хъуыд ЮНРРА-йы консервтӕй арӕзт пирамидӕ, гье уый, дам, ӕцӕг цыртдзӕвӕн уыдаид! Уый ныхӕстӕ мӕнмӕ диссаг нӕ кӕсынц, уымӕн йӕ зондахаст кӕрӕй-кӕронмӕ дӕр. зӕронд царды зондахастыл арӕзт у. Фӕлӕ мӕ мадыл та цы ’рцыд! Цӕрынӕй-хӕрынмӕ йӕ бонтӕ арвыста искӕй . фӕсдуӕртты, сау куыст кӕнгӕйӕ, хӕсты рӕстӕг ӕдзух мемӕ иумӕ хъуыста Мӕскуыйы радиомӕ, Советон Ӕфсад Прагӕмӕ куы ’рбацыд, уӕд фырцинӕй кӕугӕ кодта. Фӕлӕ ныр, ӕвӕдза, дуканиты исты нӕ разынд, уӕд уайтагъд йӕ ныфс асӕтты. Ӕмӕ уӕд уымӕн дӕр ӕмӕ иннӕ зӕрӕдтӕн дӕр ӕмбарын кӕнын райдай, иучысыл уал бафӕразын кӕй хъӕуы, фӕгӕдзӕ кӕнын кӕй хъӕуы, Блажӕйы загъдау, уыдӕттӕ иууылдӕр революцийы фыццаг къахдзӕфты зындзинӕдтӕ кӕй сты, уый. Блажӕйы мах участокӕй аивтой, Лидице1 фӕстӕмӕ куыд уыд, афтӕ аразыны куыстытӕм. йӕ ацыды размӕ бон изӕрмӕ мах тезгъо кодтам хъӕдгӕрӕтты. Ӕз дидинджытӕ ӕртыдтон ӕмӕ йын гыццыл букет 1 Лидице—чехословакаг хъӕу. Дыккаг дунейон хӕсты рӕстӕг уым чехаг патриоттӕ амардтой гитлерон наместник Гейдрихы. Ӕмӕ уӕд фашисттӕ уыцы хъӕу бынтон ныддӕрӕн кодтой, зӕххимӕ йӕ сӕмвӕз кодтой. балӕвар кодтон. Ӕрталынг и, ӕмӕ нӕ сӕрмӕ стъалытӕ сӕрттывтой. Ӕз ӕмӕ Блажӕ лӕууыдыстӕм, стьалытӕм кӕсгӕйӕ, ӕмӕ мын уый амыдта хицӕн стъалыбардзтӕ: Денджызы хъаз, Цӕргӕс, Дыууадӕстӕнон фӕндыр, цъӕх Вегӕ (Японы уый хонынц уарзондзинэды стьалы) ӕмӕ Фисынмӕдзӕуджыты; ноджыдӕр мын загъта, уалӕ, дам, уыцы ирд стъалы уыныс, — уым, дам, дыууӕ стьалыйы фӕрсӕй-фӕрстӕм лӕууынц, телескопӕй кӕсгӕйӕ, дам, дзӕбӕх зынынц. Ӕз ӕй бафарстон, уыдӕттӕ кӕцӕй зоныс, ӕнӕуый ботаникӕйыл куы ахуыр- кодтай, зӕгъгӕ. Блажӕ нын дзуапп радта, уыдӕттӕ, дам, мын радзырдта иу адӕймаг, ныр ӕгас нал у, зӕгъгӕ. Уый тыххӕй мын ӕндӕр ницыуал загъта, рафӕрс-бафӕрстӕ кӕнын та мӕм куыддӕр фӕкаст. Ӕнӕ Блажӕйӕ ӕз хъыг кӕндзынӕн, тынг ӕй бауарзтон. Фӕлӕ нӕ участочы Блаженӕйы бӕсты культурой кусӕг чи уыдзӕн, уый зонут? Уый уӕ фӕсонӕрхӕджы дӕр никуы ӕрӕфтдзӕн. Ӕз уыдзынӕн! Ӕз тынг тӕрсын, куы нӕ сарӕхсон, уымӕй, мӕхиуыл мӕ зӕрдӕнӕ дарын ӕмӕ, ӕвӕццӕгӕн, ӕфсӕрмы кӕндзынӕн. Фӕлӕ Вах афтӕ зӕгъы, уыцы ӕнӕныфсдзинад, дам, адӕймаг хъуамӕ . йӕхӕдӕг басӕтта, стӕй цыма ме ’ххуысмӕ тынг ӕнхъӕлмӕ кӕсы... Мӕн аивтой даргъӕмгъуыдон бригадмӕ, ӕмӕ ӕз уый ныхмӕ ницы загътон. Яник дӕр ам баззайдзӕн. Ныр нын тагъд хъуамӕ раттдзысты ну къуыри отпуск, Прагӕйӕ нӕ гӕххӕттытӕ ӕрбахӕссыны тыххӕй, ӕмӕ уӕд уыдзӕн нӕ чындзӕхсӕв. Нӕ арӕзтады уый фыццаг чывдзӕхсӕв уыдзӕн. Фӕлӕ мӕн иу хъуыддаджы тыххӕй мӕт и: ӕз Яникимӕ куы кафон, уӕд нын фӕндырӕй та чп ацӕгъддзӕн? Фӕндырӕй чи зоны, ахӕмтӕ арӕзтады чысыл нӕй, фӕлӕ уыдоны сеппӕты дӕр Яникмӕ нырма бирӕ цыдӕртӕ хъӕуы... Иржи Валья ЦӔМӔЙ МАУАЛ УА ХӔСТ Г) астдӕр зӕгъгӕйӕ, уый шахтёр нӕ уыд, фӕлӕ * хилдасӕг. йӕ фыдӕлтӕ та мады 'рдыгӕй дӕр ӕмӕ фыды 'рдыгӕй дӕр шахтёртӕ уыдысты. Хилдасӕджы куыст никуы уарзта, уымӕн ӕмӕ ӕдзухдӕр арӕхстгай ӕвналын хъӕуы, кӕннод искӕйы алыг кӕнынӕй тӕссаг у. Революцийы заман хъӕбатырӕй тох кодта фӕуӕлахиз уӕвыныл, уый фӕстӕ та шахтӕмӕ бафтыд. Райдианы йӕм афтӕ каст, цыма дзы рӕстӕгмӕ нс: исты ног хъуыддӕгтӕ бафаглвардзӕн, стӕй ус ракурынӕн иучысыл ӕхца дӕр бакусдзӕн. Райгуырӕн бӕстӕйӕн феххуыс кӕй хъӕуы, уый дӕр дзы рох нӕ уыд: кӕд хицауад нӕлгоймӕгтӕм шахтӕтӕм кусынмӕ бацӕуыны тыххӕй расидти, уӕд, ӕвӕццӕгӕн, ӕмӕ уый ахсджиаг хъуыддаг у. Райгуырӕн бӕстӕйӕн ахъаз фӕуын йӕхицӕн хӕсыл нымадта: хӕсты рӕстӕджы йӕ уӕндон ныхӕсты тыххӕй цалдӕр мӕйы ахӕстоны дзӕгъӕлы нӕ фӕбадт. Фӕлӕ куыд ӕнхъӕл уыд, хъуыддаг афтӕ нӕ рауад: шахтӕйы кусгӕ баззад. Стӕй уалынмӕ ус куы ’рхаста ӕмӕ йын хорз фатер куы радтой, уӕд уыцы куыст йӕ зӕрдӕмӕ афтӕ бацыд, ӕмӕ йӕ хилдасӕг уӕвын нал бафӕндыд. Уадз ӕмӕ иннӕтӕ архайой сӕрдасӕнӕй, ам, шахтӕйы адӕймагӕн йӕ куыст хуыздӕр зыны. Уый схуыдтой ОфинкӕЧ Хъуыддаг рауади афтӕ. Фыццаг бонты, дзӕбӕх куы нӕма арӕхст, уӕд ӕв1 Офинкӕ чехагау у бецыкк. залыкъахӕнӕй афтӕ тыхджын нылхъывта, ӕмӕ цы фӕлмӕн къӕйдур ӕркалд, уый бын йӕ уӕрджыты онг фӕци. Раст зӕгъын хъӕуы, иучысыл тӕрсгӕ дӕр фӕкодта, фӕлӕ йӕ исчи куы бафиппайа, уый йӕ нӕ фӕндыд. «Дзӕбӕх бецыкк дзы куы ӕрхепп ластон»,— зӕгъгӕ бакодта, къӕйдур фӕлтӕргай кӕм къахтой, уырдӕм ацамонгӕйӕ. Иууылдӕр ныххорхор кодтой ӕмӕ йӕ уӕдӕй фӕстӕмӕ Офинкӕ хонын райдыдтой. Раздӕры хилдасӕг, куыствӕлтӕрд ӕрмӕст йӕ армы тъӕпӕны нуӕрттӕ кӕмӕн уыдысты, уый ныр сси ӕцӕг шахтёр, гуыппырсар. Йӕ усы зӕрдӕмӕ дӕр ныр фыццагӕй тынгдӕр цыд. Ӕмӕ куыннӕ! Цы ма йын уыд иумӕйагӕй раздӕры тӕнтъихӕг лӕппуимӕ, ӕгӕрмӕгуыр йӕ ахсӕн дӕр нывыл кӕмӕн нӕ куыста, уыимӕ. Офинкӕ куыстыл фӕцалх, ӕхца—дзӕвгар ӕмӕ йӕ цардӕй разы уыд. Уалынмӕ шахтӕйы ерысы уылӕн анхъӕвзта. Фӕлӕ Офинкӕ ерысы бацӕуынмӕ йӕ ныфс нӕ хаста, кӕд йе ’мбал Кокрда зӕронд фӕлтӕрдджын шахтёр уыд, уӕддӕр. Уый бирӕ цӕуылдӕрты сахуыр кодта Офинкӕйы. Йӕ цард цыди дзӕбӕх, ӕнӕ мастӕй. Райгуырди йын сывӕллон, уалынмӕ фӕзынди дыккаг дӕр. Куысты фӕстӕ-иу изӕрыгӕтты Офинкӕ архайдта йӕ чысыл цӕхӕрадоны. Фӕлӕ уалынмӕ йӕ царды мидӕг ӕрцыди дыууӕ зынгӕ хабары. Иу уый, ӕмӕ Кокрдайы штейгеры куыстмӕ аивтой, ӕмӕ Офинкӕ ӕнӕ 'мбалӕй баззади. «Ӕнӕ’мбалӕй баззад» зӕгъын дӕр быптон раст нӕу, уымӕн ӕмӕ Кокрда уый фӕстӕ йӕхи бӕсты сӕвӕрдта ӕндӕр лӕджы, фӕлӕ бӕллӕх уый уыд, ӕмӕ Офинкӕйӕн ӕмбалӕн кӕй радтой, уый кӕд разынд цавӕрдӕр немыцаг, ацӕргӕ гуыбынджын Зедвиц. Офинкӕ уый тыххӕй тынг фӕхӕрам Кокрдамӕ. — Ӕз немыцагимӕ нӕ кусын. Ай хъиамӕт нӕу! Уыцы немыцы тыххӕй ӕз ахӕстоны ныддаудтон, ныр та мын нбг Республикӕйы рӕстӕджы цӕдис-ӕмбалӕн уыдонӕй радтой. Рагацау дын хъусын кӕнын, ам лӕджы мӕрдтӕ рауайынӕй тас у, ӕмӕ не ’хсӕн исты куы 'рцӕуа, уӕд-иу ды дӕр дӕ гуырӕй райгӕ у! — Хъус-ма, Офйнкӕ, ӕз дӕм кӕддӕриддӕр хорз зӕрдӕ дардтон. Ӕмӕ ардыгӕй ацӕуыны агъоммӕ мӕ бӕсты кӕй хъуамӕ ӕрӕвӕрон, ууыл бӕстон ахъуыды кодтон. А*-Зедвиц кӕд бӕгӕныйӕ ныддымст, уӕддӕр.ӕй кусынмӕ ничи амбулдзӕн. Иумӕ куы куыстам, уӕд цас истай, уымӕй, чи зоны, ӕмӕ ныр фылдӕр исдзынӕ, куыст рӕвдз сӕвӕрынмӕ хорз арӕхсы. Мӕнӕн та афтӕ кусын мӕ бон нал уыд, нал мӕм дзы ис... Зедвиц фӕлтӕрдджын шахтёр у, уый ма дӕу дӕр размӕ ракӕндзӕн. Бирӕ фӕдзырдтой, ӕмӕ фӕстагмӕ Офинкӕ сразы. — Хорз, цалынмӕ мын ӕндӕр искӕйы ссарай, уӕдмӕ разы дӕн йемӕ кусыныл. Фӕлӕ не ’хсӕн исты бӕллӕх куы 'рцӕуа, уӕд дзуаппдӕттӕг ды уыдзынӕ. Хъӕлӕба самайынмӕ рӕвдз кӕй дӕн, уый куы зоныс. Ӕмӕ-иу уӕд нӕ фехъуыстон ма зӕгь — дӕу аххос уыдзӕн. — Хорз, фӕуӕд афтӕ,—фидарӕй загъта Кокрда, ӕмӕ ууыл сӕ ныхас ахицӕн. Фыццаг бонты Офинкӕ йӕ цӕдис-ӕмбалмӕ касти ӕрфгуыты бынӕй. йӕ удхӕссӕг дзы уыдта: цы сарӕхсдзӕн ныр ацы хытъынджын? Зедвиц дӕр, ӕвӕццӕгӕн, ӕмбӕрста, Офинкӕ йӕм цы зӕрдӕ дары, уый, ӕмӕ ӕнӕ уӕлдай дзырдӕй йӕ куысты кой кодта. Офинкӕ ӕнхъӕлдта, зӕгъгӕ, немыцаг йӕхи уый фыдӕнӕн афтӕ дары. «Гитлеры заман ӕм . куы бахаудаин, уӕд мын, ӕвӕццӕгӕн, ме ссӕдз скӕнын кодтаид, уӕвгӕ мӕ йемӕ кусын бауагътаид, уый дӕр зын зӕгъӕн у»,—дзырдта йӕхи нымӕр раздӕры хилдасӕг, ӕмӕ йӕ маст тынгӕй-тынгдӕр фыхти. Бирӕ хӕттыты-иу шахтӕйӕ ацӕуыныл дӕр ахъуыды кодта, зӕрдиагӕй нӕ, фӕлӕ афтӕ, йӕхи мӕстӕй марӕгау, цӕмӕй Зедвицмӕ йӕ фыдӕхдзинад тынгдӕр ссудзын кӕна, уый тыххӕй. Фӕлӕ Зедвиц ӕнӕзӕрдӕхудт рӕвдз куыст кӕй кодта, уый дӕр ӕнӕ уынгӕ нӕ уыд. Кӕй зӕгьын ӕй хъӕуы, ныр бригады сӕргъы Офинкӕ лӕууыд. Цӕмӕй чысыл йӕ маст ссыдаид, уый тыххӕй-иу хаттгай Зедвицыл хъӕртӕ систа. Уый дӕр-иу ӕм, цыма исты аххосджын уыди, афтӕ, мидбылты фӕлмӕн худт кӕнгӕйӕ, ӕнцад хъуыста. Офинкӕйӕн уый ӕхсызгон уыди. Рауадис-иу афтӕ дӕр, ӕмӕ немыцаг йемӕ нӕ разы кодта, амыдта-иу ын хъуыддаг хуыздӕр ӕмӕ рӕвдздӕр саразыны мадзал, фӕлӕ-иу уый йӕ ныхас сабыр, фӕлмасхуызӕй загъта. Уӕд-иу Офинкӕйӕн смӕсты уӕвын йӕ фӕсонӕрхӕджы дӕр нал уыд, ӕмбӕрста-иу/йе’ мбал ын зонд кӕй амыдта, уый. Кӕд-иу се ’хсӕн куысты фӕдыл исты ныхас рауадаид, уый йеттӕмӕ ӕнӕуый никуы ницӕуыл дзырдтой, уымӕн ӕмӕ Офинкӕ ныхас йӕхӕдӕг нӕ райдыдтаид, немыцаг дӕр дзурынмондаг нӕ уыд. Офинкӕ шахтӕйы тынг ӕнкъард кодта ӕмӕ-иу арӕх ӕрӕмысыд йӕ фыццаг цӕдис-ӕмбал Кокрдайы. Фӕлӕ-иу сӕм Кокрда куы бауад, уӕд-иу зынгӕ фӕхъӕлдзӕгдӕр; уый сӕ алы бон дӕр бӕрӕг дардта. Ӕцӕг-иу Кокрда Зедвицимӕ дӕр хӕлар ныхӕстӕ кӕй кодта, уый Офинкӕйӕн хъыггомау уыд. Сӕхимӕ-иу йӕ усӕн дӕр хъаст байдыдта, йӕ зӕрдӕ ӕппынӕдзух ӕрхӕндӕг кӕй кӕны, уый тыххӕй, фӕлӕ-иу ӕфсин дӕр йӕ фарс бынтон нӕ фӕци. — Омӕ ӕнкъард куы вӕййыс, уӕд-иу немыцагимӕ дӕр аныхӕстӕ кӕн. Иугӕр кӕд ам баззади, уӕд, ӕвӕццӕгӕн, фашисттӕй нӕ уыдаид. Уӕдӕ, мӕнмӕ гӕсгӕ, кусгӕ дӕр хорз кӕны. Дӕ мыздыл бӕрӕг у: Кокрдаимӕ куы куыстай, уӕд-иу уый бӕрц никуы райстай.	♦ — Уыдӕттӕ иууылдӕр афтӕ сты, бӕргӕ,—мӕстыиу кодта Офинкӕ, — фӕлӕ йӕ куыд не ’мбарыс, нӕхионтимӕ кусын мын ӕхсызгондӕр у. Фыццаг-иу мӕм шахтӕйы афтӕ каста, цыма мӕхи хӕдзары уыдтӕн. Ныр та уым кусын, гуырысхо кӕуыл кӕнын, ахӕм цавӕрдӕр ӕнӕзонгӕ адӕймагимӕ. Дзӕбӕх ӕй куы ныххафт кӕнин, уый дӕр мӕ ӕрфӕнды, мӕхи йӕм тыххӕй бауромын! — Фӕлтау-иу дӕ хъару ӕвзалыйыл авзар, искӕйы нӕмын дӕумӕ нӕ кӕсы мийаг,—дзуапп ын радта йӕ ус, ӕмӕ Офинкӕ ноджы тынгдӕр смӕсты, ай мӕ мӕ бинойнаг дӕр куы не ’мбар'ы, зӕгъгӕ.—Ничи йӕм кӕсы, немыцаджы сӕрыл куыд хӕцы, ӕвӕццӕгӕп дзы ферох, Офинкӕйӕн-иу ахӕстонмӕ бапъиростӕ ӕмӕ булкӕ бадӕттыныл куыд архайдта, уый. Уалынмӕ ма ӕрцыдн ноджыдӕр иу хабар. Уый дӕр фыццагимӕ цыдӕр ӕгъдауӕй баст уыди. Офин0 Чехословакаг радзырдтас кӕ кӕм куыста, уым дыккаг сменӕйы кусын райдыдтой гуыппырсар лӕппутӕ — Главачек ӕмӕ Моухы хъазуатон бригад. Ерысы фӕйнӕгыл бӕрӕггонд цыдысты, сменӕйы дӕргъы цал вагонеткӕйы радтой, уый. Райдианы къахтой бон дыууадӕс вагонеткӕйы. Офинкӕ сыл худӕгӕй мард: ныр цы схъал сты, уӕдӕ уыдон Зедвицимӕ цыппӕрдӕсгай вагонеткӕтӕ дӕр куы ’ркъахынц ӕмӕ се 'нтыстытӕй сӕ сины сӕртыл куы нӕ хӕцынц! Уалынмӕ, дын, иукъорд боны фӕстӕ хъазуатонтӕ дӕттын райдыдтой цыппӕрдӕсгай, стӕй ӕхсӕрдӕсгай ӕмӕ суанг ӕвддӕсгай вагонеткӕтӕ дӕр. Уый Офинкӕйӕн фӕци ног масты ӕмӕ ӕрхӕндӕджы хос. Уыдон Зедвицимӕ фыццаг сменӕйы кусгӕйӕ, алы бон дӕр къахтой дыууадӕс кӕнӕ ӕртындӕс вагонеткӕйы, ахӕм бонтӕ дӕр-иу уыди, ӕмӕ сын-иу дӕс йеттӕмӕ кӕд нӕ бантыстн. Ныр сӕ исты ӕрхъуыды кӕнын хъӕуы. Офинкӕйы нӕ фӕидыд йӕхи уыцы лӕппуты цӕсты бафтауын, стӕй ӕппӕт шахтӕйы раз дӕр йӕ цӕсгом фӕчъизи йӕнын. Иу кӕнӕ дыууӕ къуырийы мийаг нӕ кусы уыцы забойы. Уӕдӕ уыцы лӕппутӕ ӕхца дӕр фылдӕр исынц, кӕй зӕгъын ӕй хъӕуы. Исты ’рхъуыды кӕнын хъуыди, фӕлӕ цы? Ӕгӕрмӕгуыр ма йе 'мбалимӕ адӕмы хуызӕн дзургӕ дӕр куы нӕ кӕны. Чи йын цы зоны, цавӕр лӕг у, хъазуат*он куысты коймӕ хъуамӕ хъусгӕ дӕр ма бакӕна, цы бӕрӕг и! Стӕй йӕ куысты ӕнтыстдзинад фӕфылдӕр кӕнын дӕр бафӕнда! Кӕд стыр мыздмӕ бахӕлӕгкӕна. Раст зӕгъгӕйӕ, ӕхца фылдӕр кӕй исдзӕн, сӕйрагдӕр ууыл нӕ уыд Офинкӕйы мӕт. йӕ улупа йӕ фаг уыди, стӕй паёк дӕр хорз иста. Фӕлӕ уыцы лӕппуты раз йӕ цӕсгом фӕчъизи кӕна ӕмӕ йӕ бригадимӕ, ома Зедвйцимӕ, фӕсте баззайа, уый йӕ сӕрмӕ хъуамӕ ма 'рхӕсса. Бирӕ хӕттыты-иу Офинкӕ ахъуыды кодта ерысы бацӕуыныл дӕр. Фӕлӕ Кокрдайы ацыды фӕстӕ куыддӕр фӕныфссаст ис, уынаффӕйӕ дӕр-иу арӕх немыцаджы афарста ӕмӕ тарст, куы нӕ сарӕхса ӕмӕ йыл иууылдӕр куы худой' чи зоны йыл ӕппӕты фыццаг та йӕ кусӕг ӕмбал куы худа, уымӕй. Стӕй ӕнӕуый дӕр ацы ерысы хъуыддагӕн нырма дзӕбӕх чи цы зоны! Раздӕр уал сбӕлвырд хъӕуы, куыстӕн цы пайда раттдзӕн, уый. Ӕмӕ уыцы хӕс Офинкӕ йӕхимӕ нӕрайсдзӕн, иннӕтӕ йӕ се ’рагъыл бавзарӕнт, уымӕн ӕгъгъӕд у, Зедвицы йын кӕй бавзарын кодтой, уый дӕр. Иуахӕмы та Офинкӕ ногӕй хъаст кодта Мартӕйӕн: — Ӕвӕдза, кӕддӕр нӕ шахтӕ ӕмӕ забой куыд бирӕ уарзтон! Уырны дӕ, хаттӕй-хатт мӕм-иу уым нӕ цӕхӕрадонӕй дӕр дзӕбӕхдӕр каст, кӕд ам, уӕле, хур тавы, уӕддӕр. Ӕмӕ мын ӕй уӕнгӕл фестын кодтой! Зӕгъ-ма, дӕ хорзӕхӕй, лӕгӕн йӕ зӕрдӕ куы нӕ рухс кӕна, уӕд ӕй уыцы куыст цӕмӕн хъӕуы? Уӕдӕмӕ исты ’фсон ӕрхъуыды кӕндзынӕн ӕмӕ йӕ ныхъуытты уадздзынӕн. Цалынмӕ мӕ къухтӕ бынтон не сдӕрзӕг сты, уӕдмӕ мӕ мӕ зӕронд бынатмӕ—хилдасӕнмӕ бацӕуын хъӕуы. Шахтӕйӕ ацӕуын ӕй зӕрдиагӕй нӕ фӕндыд мийаг, фӕлӕ йӕ усы раз равдисынмӕ хъавыд, куыд. мӕстджын у, уый. — Нӕ, Рудӕ, ницы хуызы. Дзӕгъӕл дзӕнгӕда ма цӕгъд, дӕ хорзӕхӕй! Нӕ цард ам хорз цӕуы. Рох дӕ ма уӕд, сывӕллӕттӕ даринаг нын кӕй ис, ӕмӕ ӕз ахӕм'Дзӕбӕх хӕдзарӕй, ахӕм цӕхӕрадонӕй мӕ къах дӕр никӕдӕм авӕрдзынӕн, уый зон. — Ӕз дзӕнгӕда нӕ цӕгьдын,—ӕцӕгӕй смӕсты Офинкӕ.—Бафӕлвар ды дӕр шахтӕйы арфмӕ ныххизын, стӕй уӕд базондзынӕ, адӕймаджы сӕры уым цы хъуыдытӕ фӕзилдух кӕны, уый. Хъазуатонтӕ мӕ фӕсте кӕй фӕуагътой, уый тыххӕй ӕз мӕхиуыл худын никӕйы бауадздзынӕн, стӕй мӕ сӕрмӕ не ’рхӕсдзынӕн, ӕмӕ уыцы иу ран кусгӕйӕ, исчитӕ мӕнӕй бирӕ фылдӕр мызд исой. — Омӕ уыдон уый бӕрц сӕхи фӕллой исынц, ды дӕр хъазуатӕй кусын.райдай, ӕмӕ исдзынӕ. Истынӕ сарӕхсдзынӕ? — Куыннӕ стӕй, бакусдзынӕ хъазуатӕй ахӕм ӕмбалимӕ! — мӕсты худт бакодта Офинкӕ. — Ӕвӕдза, мӕнӕн Кокрда цы бакодта, уый ничи никӕмӕн бакӕндзӕн. — Ерысы куы бацыдаис, уӕд дӕ, чи зоны, ӕндӕр бригадмӕ дӕр баивтаиккой. ю — Ӕз уырдыгӕй цӕуынвӕнд никуыдӕм кӕнын, ӕвзалы дзы уыцы хуызӕнӕй йӕхӕдӕг къӕхты бынмӕ куы згъалы. — Уӕд та немыцаджы аивтаиккой ӕндӕр ранмӕ, дӕуӕн та ӕмбалӕн хъазуатонтӕй искӕйы раттаиккой. — Куыд нӕ йӕ ’мбарыс, Мартӕ! Зедвиц кӕд немыцаг у, уӕддӕр хорз шахтёр у, ӕмӕ къаддӕр мызд исын райдайа, уый мӕ нӕ фӕнды! Уыцы хъуыддӕгтӕ иууылдӕр афтӕ зын ӕвзарӕн сты, ӕмӕ дзы сылгоймаджы уынаффӕ нӕ баххуыс кӕндзӕн. Офинкӕ фырмӕстӕй йӕхи цы фӕкодтаид, уый нӕ зыдта, ӕмӕ изӕрырдӕм йӕ ных нуазӕндонмӕ сарӕзта, кӕд-иу дзы ӕнӕуый арӕх нӕ уыд, уӕддӕр. Куыддӕр ӕрбадт, афтӕ йыл алырдыгӕй фӕрстытӕ ныккалдтой: — Гъы, цас дын бантысы, Офинкӕ? Хъазуатонтӕн абон ӕстдӕс вагонеткӕйы бантысти. — Ӕз та ссӕдз раттдзынӕн, куы мӕ бафӕнда, уӕд,—загьта Офинкӕ ӕмӕ бӕгӕныйы къружкӕ авдӕлон кодта.—Рахӕссут-ма ноджыдӕр! — Офинкӕ мӕсты кӕны, ӕнхъӕлдӕн,—бахудти цавӕрдӕр ӕдзӕсгом.—Хъазуатонтӕ йӕ фӕсте фӕуагътой, акӕс-ма, дӕ хорзӕхӕй! Ныр цымӕ кӕдӕм бырсынц? Офинкӕ ӕмбӕрста, уыдон хӕрам ӕмӕ ӕлхыскъ ныхӕстӕ кӕй сты; уый зыдта, бирӕтӕ хъазуатонты ӕмӕ иннӕ кусджыты кӕрӕдзимӕ сфыдӕх кӕныныл кӕй архайынц, цӕмӕй се ’хсӕн бастдзинад мауал уа ӕмӕ иу иннӕуыл атигъ уа, фӕлӕ Офинкӕ нӕ сарӕхст уымӕн аккаг дзуапп раттынмӕ. Иунӕгӕй бадти ӕмӕ мӕстӕй фыхт. йӕ амондӕн Кокрда ӕрбацыд ӕмӕ йын уӕд дыма фенцондӕр. Раст зӕгъгӕйӕ, Офинкӕ йын ӕнӕуый дӕр ӕрбафтын ӕнхъӕл уыд ӕмӕ йӕм йӕхи нымӕры ӕнхъӕлмӕ каст. Кокрда йӕ фарсмӕ куы ’рбадт, уӕд Офинкӕ йӕ мӕт нал баурӕдта: — Ацӕудзынӕн шахтӕйӕ! Бынтон мын сӕнад. Ды дӕр мын хорз ӕмбал разындтӕ, цы дӕ загъдӕуа: аЗедвицы мын мӕ фыццаг скодтай, уый мын ӕгъгъӕд нӕу, кыр та ма мӕ уыцы хъазуатонтӕ фӕсте фӕуадзынмӕ хъавынц! Фыццаг уыдис, ӕмӕ мыл немыцаджы тыххӕй худтысты,—дзырдтой, йӕ бӕсты, дам, хафы, ныр та мӕ хъазуатонты тыххӕй ракаст нал уадзынц,—сӕ баййафын, дам, йӕ бон нӕу. Кокрда йӕм уайдзӕфхуызӕй бакаст. — Ӕз дын ӕмбаргӕдӕр ӕнхъӕл уыдтӕн, кӕд ӕнӕпартион дӕ, уӕддӕр. Немыцагмӕ афтӕ фыдӕх кӕй дӕ, уый дын... Хъазуатон уӕвын дӕр дӕ бон у, уӕдӕ, ӕрмӕст ерысӕй куысты бацу, уый йеттӕмӕ. Ӕз дын рагӕй куы дзурын. — Дзургӕ мын рагӕй кӕныс бӕргӕ, фӕлӕ мын ӕгъгъӕд у, мӕхи нал худинаг кӕнын. Зӕгъ-ма, дӕ хорзӕхӕй, Зедвицы бӕсты мын ӕндӕр лӕджы ӕрбарвитдзынӕ, ӕви нӕ? — Ӕмӕ Зедвиц цы кӕны? Уымӕн дӕр у йӕ бон хъазуатон суӕвын. Офинкӕ рамӕсты: — Хуыздӕр ницы ’рхъуыды кӕнын у дӕ бон! Немыцаг—хъазуатон! Гъеныр де ’цӕг цӕсгом рабӕрӕг! Уӕдӕ сымахӕн уӕлдай нӕу, алчи дӕр уын бӕззы, и? — Кӕй зӕгъын ӕй хъӕуы, алчи нӕ. Махӕн бӕззы, хорз, цӕсгомджын куыст чидӕриддӕр кӕны, уый. Зедвиц та куыстуарзаг лӕг у, стӕй йӕм фӕлтӕрддзинад дӕр стыр ис. Уый куысты мидӕг дӕр хорз ӕмбал у. Мӕнмӕ афтӕ кӕсы, ӕмӕ сымахӕй раззагдӕр хъазуатон бригад рауаид. Главачек ӕмӕ Моухӕн дӕр сӕ фындзтӕ адауиккат. Уый тыххӕй уӕ хъӕуы ӕрмӕстдӕр иу хъуыддаг: кӕрӕдзимӕ топпы кӕсӕнӕй мауал кӕсут, фӕлӕ уӕ дзырд сиу кӕнут! — Ууыл ӕз дӕр рагӕй хъуыды кӕнын бӕргӕ. Фӕлӕ сӕ мах ӕнӕ ерысы бацӕугӕйӕ дӕр фӕсте фӕуадздзыстӕм. Кӕсгӕ ма-иу кӕн, ӕз хъуыддаг куыд рацараздзынӕн, уымӕ. Зедвиц немыцаг кӕй у, уымӕ гӕсгӕ дзы хъазуатон никуы рауайдзӕн, баууӕнд мыл, мӕн та хъазуатон уӕвын нӕ фӕнды. Цы ’фхӕрӕн митӕ мын фӕкодтай, уыдӕтты фӕстӕ мӕ хъазуатонӕй нал фендзынӕ, уый бӕрц ма мӕхицӕн аргъ кӕнынхъом дӕн! Офинкӕ стъол тымбыл къухӕй ахӕм цӕф ӕркодта, ӕмӕ агуывзӕты дзыгъал-мыгъул ссыд. Сыхаг отъолты раз чи бадт, уыдон сӕм ӕрыхъуыстой. — Ӕнахуыр ныхӕстӕ кӕныс, Офинкӕ,—загъта Кокрда.—Ды хъазуатон уӕвын дӕхицӕн аккаг кадыл нӕ нымайыс, немыцагӕн та уый, дӕумӕ гӕсгӕ, ӕгӕр стыр кад у. Ӕркӕсгӕйӕ та уый у ӕрмӕстдӕр хорз кусыны тыххӕй бадзырд. — Уыцы лӕппуты фӕсте фӕуадзынӕн мӕн сӕрмагонд бадзырд бафыссыи няцӕмӕн хъӕуы. Ӕнӕуый дӕр сарӕхсдзынӕн!—Офинкӕ бынтон сцырыи ис. — Ды хъуыддаг дзӕбӕх не ’мбарыс. Цы сты ерыс ӕмӕ хъазуатон куыст? Ӕрмӕстдӕр ӕнувыд фӕллой. Ӕмӕ ӕнӕуый куысты тыххӕй бадзырд куы саразыс, уӕд хуыздӕр куысты тыххӕй сӕрмагонд бадзырд куы саразай, уӕд дӕ цы бахъыгдардзӕн? — Ницӕмӕн мӕ хъӕуы. Зедвицы дӕр, мӕнмӕ гӕс- ■ гӕ, ницӕмӕнхъӕуы. Сымах нын ӕнхъӕл дӕр куыд не  стут, мах/куыст афтӕ рацараздзыстӕм. Ӕниу демӕ уыдӕттыл цы дзурын! Цы фестут, цы? Мӕнӕ уӕ бӕгӕныйы аргъ!—Офинкӕ мӕстӕй сыгъди, афтӕ йӕм каст, цыма йӕ чидӕр тынг бафхӕрдта. Ныр ӕй тагъддӕр фӕндыд шахтӕмӕ ныххизын, немыцагимӕ иумӕ куыстыл балӕууын. — Зедвицимӕ уӕ куыст куы рацаразат, уӕд ма мын ӕхсызгон дӕр уыдзӕн!—ахъӕр ма 'йын кодта йӕ фӕдыл Кокрда, фӕлӕ йӕ Офинкӕ нал фехъуыста. Фӕндагыл Офинкӕ тӕрхӕттӕ кодта, хъуыддагмӕ кӕцырдыгӕй бавналдзысты ӕмӕ йӕ куыд фӕрӕвдз кӕндзысты, ууыл. Кокрдаимӕ куы бадтысты, уӕд сын сӕ ныхас адӕм кӕй фехъуыстой, уый йын цыфӕнды бадзырдӕй ахсджиагдӕр уыд. Ныр хъазуатонты фӕсте фӕуадзын йӕхицӕн хӕсыл нымадта, йӕ цӕсгом фӕчъизи кӕнын йӕ сӕрмӕ не 'рхӕсдзӕн; уыцы хъуыддаг йӕ къухы куы нӕ бафта, уӕд ын ам фӕлӕууӕн нал ис. Шахтӕйӕ цӕуын та йӕ зӕрдӕ нӕ куымдта. Ӕхсӕвы йӕ хъуыдытӕ сбырстой ӕмӕ йыл хуыссӕг нал хӕцыд. йӕ ус‘ дӕр ӕй ӕмбӕрста, цӕуылдӕр кӕй тыхсы, уый, фӕлӕ йӕ ӕнцад ныууагъта, дзӕгъӕл рафӕрс-бафӕрс ӕй нӕ кодта. Райсомӕй Офинкӕ забоймӕ ныххызт иннӕтӕй раздӕр. Зедвиц ӕй баййӕфта, цӕуылдӕр арф хъуыды гӕнгӕйӕ. Офинкӕ ӕвзалы уырзӕй скӕрста ӕмӕ цыДӕртӕ барста. — Куыд ӕдзӕсгом сты ацу Главачек ӕмӕ Моух,— «дӕ бон хорз» зӕгъыны бӕсты бахъуыр-хъуыр кодта Офинкӕ. — Куысты бынат куыд фидар кӕнынц! Гъе уый куыст у? Сӕхи хъазуатонтӕ хонынц, фӕлӕ райсомы сменӕйы ӕрбацыдмӕ забой бацӕттӕ кӕнын кӕй фӕхъӕуы, уый не ’мбарынц. Офинкӕ иуцалдӕр хатты фӕрӕтӕй цӕджындз бахоста. Зедвиц дӕр ӕм дисхуызӕй каст—забой уыд хорз фидаргонд. Ць1 та кӕны цымӕ Офинкӕ? Фӕлӕ йӕ нӕ бафарста — дзыхыл хӕцын хуыздӕр уыдзӕн, зӕгъгӕ. Зедвиц йӕ кусӕнгӕрзтӕ райста, фӕлӕ йӕ Офинкӕ фӕурӕдта. — Фӕлӕу-ма уал, демӕ мӕ ныхас ис. Хъуыддаг афтӕ у. Хъазуатонтӕ знон дыккаг сменӕйы ӕркъахтой ӕстдӕс вагонеткӕйы, мах та фыццаг сменӕйы ӕдӕппӕт—ӕртындӕс. Рӕвдздӕр нӕ бавналын хъӕуы. Уый сӕрмӕ 'рхӕссинаг нӕу! Хъуыддаг канд мызды мидӕг нӕй, лӕг хъуамӕ йӕ кадыл дӕр хъуыды кӕна. Ды та куыд зӕгъыс? Куыст куыд фӕрӕвдздӕр кӕнын хъӕуы, уый тыххӕй цыдӕр мадзӕлттӕ снысан кодтон, — Офинкӕ йӕ дзыппӕй иу гӕххӕтты гӕбаз систа.—Фӕлӕу-ма, уӕвгӕ дӕ ӕнтыстджындӕр куыст кӕнын фӕнды?—афарста ма йӕ Офинкӕ. — Уымӕй та мӕ куыд фӕрсут? Куыд нӕ мӕ фӕнды?—дзуапп радта немыцаг.—Ӕз шахтӕйы ныр дӕс ӕмӕ ссӕдз азы кусын, ӕмӕ мӕ куыст бирӕ уарзын,— ӕфсӕрмдзастӕй йӕ мидбылты бахудт уый. Офинкӕ хорзау нал уыд, немыцаг ӕм «сымах», зӕгъгӕ, кӕй дзырдта, уымӕй. — Зедвиц, раст нӕу, ды мӕнмӕ «сымах» кӕй дзурыс, уый, цыма ӕцӕгӕлӕттӕ стӕм. — Хъуыддаг ераст кӕныны тыххӕй фӕйнӕ куы бануазиккам. уый ныл ӕмбӕлы. — Нуазынтӕ-йеттӕ ныууадз! Ӕз дӕм рагӕй дӕр «ды», зӕгъгӕ куы дзурын,—дзуапп радта Офинкӕ, йӕхи нымӕр та ахъуыды кодта: «Ӕнхъӕлдӕн ӕмӕ цас 'мбӕлди, уымӕй фылдӕр загътон». Фӕлӕ немыцаг ныххудти: — Мӕнӕ мӕм ам бӕгӕны ис,—ӕмӕ авг сласта. Анызтой. Офинкӕйӕн йӕ ком фыртыхстӕй бахус ӕмӕ дзы зыдӕй цалдӕр стыр хъуыртты куы акодта, уӕд Зедвицӕн бӕгӕныйӕ бирӕ нал аззад. Уый адыл Офинкӕ фӕзӕрдӕлхӕд, ӕмӕ уый ӕппындӕр бӕгӕныйы аххос нӕ уыд. Ныр йӕ дзыппӕй гӕххӕтт риста ӕмӕ Зедвицы раз равӕрдта, хъазуатонты фӕсте фӕуадзыны тыххӕй цы пълан снысан кодта, уый. Фыццаг дызӕрдыг цӕуыл кодта, уыцы хъуыддӕгтӕ йӕм ныр кастысты хӕрз ӕнцон лыггӕнгӕ, ӕмӕ йӕхиуыл дис кодта, раздӕр ӕм уыцы хъуыды куыд не ’рцыд, ууыл. Офинкӕ Зедвицӕн ӕмбарын кодта йӕ пълан. Уый дӕр ӕм лӕмбынӕг хъуыста, йе ’мбал-иу раст кӕм нӕ уыди, уым-иу ӕй араст кодта, кӕнӕ та-иу пъланмӕ йӕхицӕй исты бафтыдта. Бауынаффӕ кодтой фыццаджыдӕр афтӕ, цӕмӕй ӕвзалы ӕвгӕныныл хардзгонд цӕуа къаддӕр рӕстӕг. Уый тыххӕй сӕ хъуыди алы бон дӕр ӕвзалыкъахӕн бынатмӕ, куыд гӕнӕн ис, афтӕ нук хӕстӕгдӕр ӕрбауадзын. Уымӕй фенцондӕр уыдзӕн, дыккаг сменӕйы чи кусы, уыцы хъазуатонты куыст дӕр, фӕлӕ ницы кӕны, пайдадӕр та сӕхицӕн— Офинкӕ ӕмӕ Зедвицӕн у. Стӕй сӕ бӕлвырд снысан кӕнын хъӕудзӕн, сӕ дыууӕйӕ ӕвзалы чи къахдзӕн ӕмӕ йӕ ӕвгӕнгӕ чи кӕндзӕн, уый. Ахъуыды сӕ хъӕуы ууыл, цӕмӕй рагацау цӕттӕгонд цӕуа кусӕн бынат фидар кӕнынӕн хъӕдӕрмӕг. Афтзг иугай нымадтой, цы мадзӕлттӕ ма сӕ саразын хъӕудзӕн, уыдон. — Ныр сын мах фенын кӕндзыстӕм, — худти Офинкӕ. — Бӕрӕг сӕм уыдзӕн, — бафтыдта Офинкӕйы ныхасыл Зедвиц. Хъуыддагмӕ немыцаг йе ’ргом куыд ӕвзыгъдӕй раздӕхта, уый Офинкӕйы стыр дисы бафтыдта, фӕлӕ йын ууыл дзӕбӕх ахъуыды кӕнынӕн рӕстӕг нӕ уыди. Уалынмӕ куыстмӕ бавнӕлдтой. Ныхасыл цы сахаты ’рдӕг фесӕфтой, уый баххӕст кӕныныл сӕхи нӕ хъардтой, фӕлӕ куыстой ӕнӕ тыхст змӕлдӕй, ӕнӕ уӕлдай ракӕ-бакӕйӕ, рӕвдз. Ӕмӕ сӕм уыцы бон, раст цыма фыдӕнӕн кодта, уыйау Кокрда дӕр нӕ фӕзынд. «Ӕвӕццӕгӕн мӕм мӕсты у, — хъуыды кодта Офинкӕ, — кӕннод та нӕм барээй нӕма цӕуы, нӕхи бар иӕ бауадзынмӕ хъавы, кӕддӕра нын цы бантысид, зӕгъгӕ». — Нӕ цӕсгом нӕ фӕчъизи кӕндзыстӕм!—загъта Офинкӕ хъӕрӕй, ӕмӕ немыцаг дӕр разыхуызӕй йӕ мидбылты бахудт. Иннӕ хӕттытау ныр ӕнӕ дзургӕйӕ нӕ куыстой. Офинкӕ дзырдта, куыстӕн куыд фӕрӕвдздӕр гӕнӕн ис, ууыл, ома иу адӕймаджы зонд хорз у, дыууӕйы зонд та — ноджы хуыздӕр, зӕгъгӕ. Ӕвзалыкъахӕны хъӕр-иу куы бамынӕг, уӕд-иу сын ӕндӕр хъуыддӕгтыл дӕр ныхас бацайдагь. Ӕмӕ уалынмӕ бафиппайдта, Зедвицӕн канд йӕхи бинонты, йӕ усы ӕмӕ сывӕллӕтты, йӕ цӕхӕрадоны тыххӕй кӕй нӕ дзуры, фӕлӕ немыцаджы дӕр фӕрсы, уый та куыд цӕры, уымӕй. Ӕфсоны фарст ӕй нӕ кодта мийаг, фӕлӕ йӕ базонын фӕндыд, йе ’мбал куыд цӕры, куысты фӕстӕ йӕ рӕстӕг куыд фервиты, уыдӕттӕ. Кӕд ныхасыл иуцасдӕр рӕстӕг рацыд, уӕддӕр сменӕйы дӕргъы радтой 15 вагонеткӕйы. Кокрдаимӕ кусгӕйӕ уый бӕрц никуы ӕркъахтой. Куысты кӕрон куыд ӕрхӕццӕ, уый зонгӕ дӕр нӕ бакодтой. Сӕ тӕккӕ цырыны куы бацыдысты, уӕд сӕ сӕ куыст ныууадзын бахъуыди. — Ницы кӕны, абон нӕ къухы цы нӕ бафтыд, уый райсом сӕххӕст кӕндзыстӕм. Сменӕ куыддӕр райдайа, афтӕ рӕвдз бавналдзыстӕм. Иуцалдӕр минуты раздӕр ма-иу ӕрбацу, — загъта Офинкӕ. — Хорз, ӕрбацӕудзынӕн, — бахудти немыцаг, ӕмӕ Офинкӕ ныр фыццаг хатт бамбӕрста, Зедвиц-иу раздӕр дӕр лӕхстӕйаджы худт кӕй нӕ кодта, фӕлӕ ӕнӕхин, сыгъдӕгзӕрдӕйӕ кӕй худт, уый. Куысты фӕстӕ Офинкӕ иннӕ бонтӕй хъауджыдӕр йӕ ус ӕмӕ йӕ сывӕллӕттимӕ уыди уӕлдай фӕлмӕнзӕрдӕдӕр. Изӕры, йӕ цӕхӕрадоны архайгӕйӕ та хъуыды кодта ууыл, ӕмӕ йын уыцы зӕххы гӕбаз ныр адджындӕр кӕй у. Фӕлӕ уӕддӕр йӕ шахтӕ ӕмӕ Зедвицимӕ цы забойы кусынц, уыдоны мин хатты фылдӕр уарзы. Ӕхсӕвы йӕхи нал баурӕдта ӕмӕ йӕ усӕн аппӕлыд: — Абон нын хорз бантыст. — Цы уын бантыст хорз? — Ницы,—зӕгъгӕ фӕкодта Офинкӕ, йӕ сусӕгдзинад куы фӕхъӕф уа, уымӕй тӕрсгӕйӕ, стӕй загьта:—Мӕнӕ хъазуатонтӕй цӕмӕй фӕсте ма баззайӕм, ууыл архайӕм. Фӕлӕ дӕу уыдӕттӕ зонын ницӕмӕн хъӕуы. Офинкӕ дзӕгъӕлы афтӕ хъуыды кодта: усы тынг фӕндыди хъуыддаг базонын. Знон нуазӕндоны цыныхас рауад, уый тыххӕй йын сыхӕгтӕ радзырдтой, фӕлӕ йӕ лӕджы ницӕмӕй бафарста: уадз ӕмӕ нӕлгоймагмӕ дӕр уа йӕхи гыццыл сусӕгдзинад. Йӕ мойы бирӕ чи уарзы, уыцы сылгоймаг хъуамӕ фӕраза йӕхиуыл хӕцын ӕмӕ дзӕгъӕл фӕрстытӕй ма тыхсын кӕна йӕ лӕджы. Уӕддӕр ын ӕй искуы йӕхӕдӕг радзурдзӕн ӕмӕ ма йӕхицӕй бузныг дӕр уыдзӕн, йӕ усы дисы кӕй бафтыдта, уымӕй. Гъемӕ йын ахӕм фадат раттын хъӕуы. Фӕлӕ уӕддӕр райсомӕй, аходӕны размӕ, Офинкӕ йӕ дзаумӕттӕ куы кодта, уӕд Мартӕ йӕхи нал баурӕдта ӕмӕ загъта: — Дысон мӕлӕты тарф фынӕй уыдтӕ—бонмӕ дӕ къах дӕр нӕ атылдтай. Фӕлӕ ӕндӕрӕхсӕв та рафт-бафт фӕкодтай, мидфынмӕ хъӕрзыдтӕ, ӕмӕ ма ӕз дӕр райхъал дӕн. Офинкӕ ницы сдзырдта, фӕлӕ йӕхйцӕй бузныгхуызӕй фехситт кодта. Куыстмӕ куы бацыд, уӕд раздӕр-раздӕр йӕ фӕнд уыди, Главачек ӕмӕ Моухы хъазуатон бригад знон цас радта, уый базонын. Кӕсы, ӕмӕ фӕйнӕгыл ӕндӕр цифрӕты фарсмӕ мелӕй фыст: «Главачек—Моух 18 вагонеткӕйы». Уый бынмӕ та лыстӕг фыстӕй: «Офинкӕ — Зедвиц 15 вагонеткӕйы». Лӕг сагъдауӕй баззад. Чи радта бар? Цы ’гъдауыл бахастой, Офинкӕ ӕмӕ Зедвиц знон цас радтой, уый ерысдзауты фӕйнӕгмӕ? Афтӕ йӕм фӕкаст, цыма уый Кокрдайы къухӕй фыст у. Уый та уыдаид! Фӕлӕ йӕ уӕддӕр бынтон бӕлвырд нӕ зыдта. Рохстауӕй разылд, ӕмӕ уалынмӕ фӕсте айхъуыста, фӕйнӕджы цур чи’ ӕрлӕууыд, уыцы зӕронд шахтёры ныхас: — Акӕс-ма, дӕ хорзӕхӕй, хъазуатонтӕ ӕвзалы бонӕй-бон фылдӕр' дӕттынц, фӕлӕ сӕ Офинкӕйы бригад дӕр аййафынвӕнд скодта. Тагъд рабӕрӕг уыдзӕн, чи сӕ фӕразӕй уыдзӕн, уый. Офинкӕ ноджы тынгдӕр. фӕсырх: ӕхсызгон ын уыдысты зӕронд шахтёры ныхӕстӕ. Кӕд шахтёртӕ афтӕ хъуыды кӕнынц, уӕд хъуыддаг хорз у. Фӕйнӕгмӕ сӕ чи бахаста, уый уӕлдай нӕу, чи зоны, ӕмӕ Главачек ӕмӕ Моух сӕхӕдӕг уыдысты, се ’нтыстджын куыст равдисыны тыххӕй. Фӕлӕ сын уый нӕ феххуыс уыдзӕн. Ӕмӕ ӕниу мӕсты кӕнын цӕмӕн хъӕуы? Уый хӕлӕгдзинад нӕу! Уый ерыс у, ӕвзалы фылдӕр раттыныл ерыс, кады хъуыддаг, лӕгдзинады хъуыддаг. Офинкӕ ноджы фӕныфсджындӕр, Зедвиц ӕм ӕнхъӕлмӕ кӕсы, уый куы ауыдта, уӕд: уый йӕ дзаумӕттӕ раивта ӕмӕ лӕууыд Офинкӕмӕ. Бӕрӕг уыди, Зедвиц хъуыддаг рӕстмӕ кӕй ӕмбары ӕмӕ йыл баууӕндӕн кӕй ис, уый. — Ерысдзауты фӕйнӕгмӕ нӕ бахастой,—салам раттыны бӕсты, бахъуыр-хъуыр кодта Офинкӕ, фӕлӕ йӕ хъӕлӕсы уагӕй бӕрӕг уыд, мӕсты кӕй нал у.— Ныр сын лӕг цы .у, уый фенын кӕндзыстӕм, уый дзырд раттынӕй уӕлдай нӕу. Ацы хатт куыстмӕ бавнӕлдтой ӕвзыгъдӕй, рагацау, куыд кусдзысты, уый сбӕрӕг кӕнгӕйӕ, цӕмӕй та сын афтӕ ма рауайа, ӕмӕ куыстмӕ рӕвдзӕй ӕрмӕст боны кӕронмӕ бавнӕлдтрй. Офинкӕйыл цыма базыртӕ базад, афтӕ ӕвнӕлдта ӕмӕ йӕ зӕрдӕ йӕхицӕй рухс кодта. Уалынмӕ йӕ къахын фӕуагъта ӕмӕ йе 'мбалмӕ дзуры: — Зедвиц, бамбар мӕ, дӕ хорзӕхӕй. Афтӕ ’нхъӕл ма у, ӕмӕ ӕз уыцы лӕппуты ныхмӕ дӕн ӕмӕ сӕ фӕсте фӕуадзыныл уымӕн архайын. — Ӕмӕ йӕ нӕ зонын,—загъта немыцаг.—Ӕздӕр сӕ йыхмӕ нӕ дӕн, фӕлӕ сын сӕ фындзтӕ хъуамӕ адауӕм. Офинкӕ та йӕ куыст фӕуагъта, ӕмӕ йзе рагӕй цы хъуыды тыхсын кодта, .уый срӕцыгъта: — Ӕз ӕй зонын, цы ми кӕнын, уый, фӕлӕ мӕм диссаг цы кӕсы: ды та фылдӕр ӕвзалы ракъахыныл дӕхи цӕмӕн хъарыс? Ды немыцаг куы дӕ. Зедвицӕн уыцы фарст афтӕ ӕнӕнхъӕлӕджы уыди, ӕмӕ ма йӕ дзых бӕргӕ фӕхӕлиу кодта, фӕлӕ дзуапп ратты.н йӕ бон не сси. — Ӕвӕццӕгӕн, ӕхцайы тыххӕй,—фёххуыс кӕнынмӕ йын хъавыд Офинкӕ, фӕлӕ ӕнӕууылд ныхас кӕй сӕппӕрста, уый фӕхъуыды кодта ӕмӕ хорзау нал уыд. — Ӕхцайы тыххӕй?—Нӕ. Ӕз цы исын, уый нын фаг у. Дыууӕ уды къоппайы йеттӕмӕ не стӕм, ӕмӕ цас бирӕтӕ хъӕуы дыууӕ зӕронды? Хӕринаг ӕмӕ нын дарӕсы фаг сты, бӕгӕныйы фаг дӕр мын у. Зайгӕ дӕр ма нӕм дзӕвгар бакӕны, цот нын нӕй,—рохстхуызӕй дзырдта Зедвиц. — Ӕмӕ дын фырт куы уыди. Гитлеры фарс дын куы хӕцыд ӕмӕ мард куы фӕци. Афтӕмӕй ды та чехаг шахтӕйы кусыс,—схъуырмӕ кодта Офинкӕ лӕджы. — О, фӕмард,—ӕнкъардӕй загъта немыцаг.— Афтӕ хъуамӕ ма рауадаид бӕргӕ. Ӕмӕ ууыл ӕдзухдӕр мӕ зӕрдӕ риссы. — Ӕмӕ йӕ уый онг цӕмӕн ӕруагътай? Цӕмӕн ӕй бауагътай фашистом ӕфсадмӕ?—Офинкӕ сцымыдис ӕмӕ кӕд ӕмбӕрста, ӕгӕр хынцфарст ӕй кӕй кӕны, уый, уӕддӕр йӕхи бауромын йӕ бон нӕ уыди.— Ахӕм зондыл ӕй цӕуылнӕ сарӕзтай, цӕмӕй нӕхионты ’рдӕм ралыгъдаид? — Кӕй фӕмард, уый мӕн аххос уыди. Уый мӕ коммӕ нӕ каст, лӕппуйы сӕрра кодтой, сӕ фашизмӕй йын йӕ зонд сзгъуыммӕ кодтой ӕмӕ йӕ зӕронд фыды ницӕмӕ уал дардта, худти йыл. Уыдон мын мӕ фырты адавтой, ӕмбарыс, Офинкӕ? Гъе уымӕ гӕсгӕ, кусын ӕз ныртӕккӕ, стӕй мӕ кусын дӕр фӕнды.—Зедвицӕн йӕ былтӕ сзӕузӕу кодтой, ӕмӕ Офинкӕмӕ афтӕ фӕкаст, цыма йӕ цӕстытыл цӕссыгтӕ фӕзынд.—Ӕз ацы шахтӕ бирӕ уарзын ӕмӕ мӕм афтӕ кӕсы: мах ӕмхуызонӕй нывыл кусын куы райдайӕм, уӕд неппӕт дӕр хорз цӕрдзыстӕм, ӕмӕ уӕд хӕст никуыуал уыдзӕн. Зедвиц ныхас фӕци ӕмӕ арф ныуулӕфыд. йӕ рыгӕйдзаг тыппыр рустыл баззади цӕссыджы фӕд. Офинкӕ Зедвицмӕ бацыд ӕмӕ йын йе уӕхскыл йӕ къух ӕрӕвӕрдта: — Байхъус-м'а, ӕз дӕу тыххӕй ӕвзӕрӕй ницы хъуыды кодтон, дӕу бафхӕрын мӕ нӕ фӕндыд. Зонын ӕй, ӕз дӕр ӕмӕ ды дӕр Гитлеры ныхмӕ кӕй уыдыстӕм. Мӕн фашисттӕ ахӕстоны баппӕрстой, дӕуӕн та дӕ фырты байстой. Ды немыцаг дӕ, ӕз—чехаг, фӕлӕ нӕ куыст иумӕйаг у, ӕмӕ хъуыддаг уый мидӕг ис. Ноджы ахсджиагдӕр та уый у, ӕмӕ нӕ дыууӕ дӕр уарзӕм нӕ шахтӕ. Уый у нӕ иумӕйаг хӕдзар, фӕллой кӕнынӕй чи нӕ 'гӕрсы, уыцы адӕмы ног дунейы иу хай. Мӕнмӕ афтӕ кӕсы, Зедвиц, ӕмӕ мах кӕрӕдзийы хорз ӕмбарӕм, ӕз базыдтон дӕуӕн аргъ кӕнын ӕмӕ дӕу уарзын. Ӕмӕ уымӕй зынаргъдӕр ницы ис, афтӕ нӕу? Зедвицӕн ма фыццагау йӕ былтӕ зырзыр кодтой. — Ӕрмӕстдӕр хӕст мауал уӕд, ӕппыидӕр хӕст макуыуал, уӕд, — ӕваст сдзырдта уый. — Мӕн кусын гье уый тыххӕй фӕнды. Ӕз ныр мӕ фырты бӕсты дӕр кусын. Уый цы бӕллӕхтӕ ракодта, уыдон сраст кӕныны тыххӕй, мӕ фырты фесӕфт мӕ цӕмӕй ферох уа, уый тыххӕй. Уӕдӕ гъе уый тыххӕй кусы? Офинкӕ уый ӕнхъӕл нӕ уыд. Йӕхи куысты нысан цы у, уый дӕр ныры онг дзӕбӕх не 'мбӕрста. Ӕвзалы фылдӕр раттыныл архайдта ӕрмӕст уымӕн, цӕмӕй хъазуатонты цӕсты йӕхи ма бафтауа. Фӕлӕ уый ӕнхъӕл чи уыди, ӕмӕ йӕхи нымӕр гуырысхо кӕуыл кодта, суанг ма мӕнгард лӕгыл.дӕр кӕй нымадта, уый ахӕм сыгъдӕгзӕрдӕ адӕймаг разындзӕн. Ӕмӕ гъе ахӕм лӕджы раз Офинкӕ йӕхи схъӕлхуызӕй дардта, йӕхи уӕлдӕр кодта! Ныр уый ӕфсӕрмы кодта немыцаджы зӕронд, хъуынджын цӕсгоммӕ комкоммӕ бакӕсын дӕр. Уый дарддӕр йӕ ныхас кодта. — Фашисттӕ немыцӕн зӕрдӕ ӕвӕрдтой, уӕ кады ном айхъуысдзӕн, зӕгъгӕ, фӕлӕ ӕвзӕр, ницӕйаг пъланмӕ гӕсгӕ архайдтой. Дӕснытӕ дӕр рынчынӕн сдзӕбӕх кӕнынӕй зӕрдӕ бӕргӕ февӕрынц, фӕлӕ йӕ уый бӕсты мӕрдтӕм барвитынц. Фашисттӕ хъавыдыСты ӕппӕтӕн дӕр немыцы хицӕуттӕ скӕнынмӕ, фӕлӕ сӕ сӕ зӕрдӕ фӕсайдта, уымӕн ӕмӕ иу адӕмӕн амондджын уӕвӕн-нӕй, сӕ амонд иннӕты ӕнамонддзинадӕй куы аразой, уӕд. Сымах пълан хуыздӕр у. Сымах аудут кусджытӕ ӕмӕ шахтёрты хъысмӕтыл, цӕмӕй уыдон хорз цӕрой, ууыл. Сымах архайут ууыл, цӕмӕй уӕ кады ном хӕстӕй нӕ, фӕлӕ сабыр цард аразынӕй айхъуыса ӕмӕ уымӕ гӕсгӕ мӕ райгуырӕн бӕстӕ мӕнӕн ам ис. Ам, зӕххы бын, у ноджы сабырдӕр, ам хӕст никуы уыдзӕн. Ардыгӕй уӕлӕмӕ.ӕвзалы цӕуы ӕппӕт адӕмӕн, стӕй уӕле дӕр, ӕвӕццӕгӕн, сымахонтӕй никӕйы бафӕнддзӕн, цӕмӕй иу адӕймаг хорз цӕра иннӕйы фӕллойӕ. Уымӕ гӕсгӕ, ӕз дӕр мӕхи уӕле афтӕ фиппайын, цыма нӕхимӕ дӕн, кӕд мын уӕ революцийы фӕстӕ, немыцаг кӕй дӕн, уый иуӕй-иутӕ мӕ цӕстмӕ дардтой, уӕддӕр. Зедвиц ныхас кодта, раст цыма йӕ зӕрдӕ туг ӕрхӕмттӕ кӕмӕй сси, ахӕм цавӕрдӕр фыст касти, уыйау. Офинкӕ дӕр хорзау нал уыд, ӕмӕ ма исты мадзалӕй йе ’мбалы куы ’рсабыр кӕнид, ууыл архайдта. — Ныр дын дӕ цӕстмӕ ничиуал дардзӕн, немыцаг кӕй дӕ, уый. Иу адӕмы иннӕуыл Гитлер ӕмӕ йӕ фӕдонтӕ ардыдтой, фӕлӕ уыцы рӕстӕг фӕци. — Зонын ӕй, зонын,—загъта зӕронд лӕг. —Гъе афтӕ уыдысты мӕнӕн мӕ хъуыддӕгтӕ. Ды хъуамӕ мӕн тыххӕй ӕппӕт дӕр зонай, уымӕн ӕмӕ мах иумӕ рагӕй кусӕм.—Уалынмӕ фӕхъуыды кодта, куыстафон кӕй у ӕмӕ афтӕмӕй уый та ныхасыл кӕй фӕци: — Цас рӕстӕг та фесӕфтам дзӕгъӕлы! Уый мӕн аххос у. Ныхасыл бирӕ рӕстӕг кӕй ацыд, уый Офинкӕмӕ нырма ныр бахъардта. Фӕлӕ уыцы рӕстӕг дзӕгъӕлы нӕ фесӕфт—уый руаджы Офинкӕ байгом кодта йе ’мбалы зӕрдӕйы дуар. Дыууӕ цырагъы рухсӕй фӕлмӕн ӕвзалы цавӕрдӕр ӕнахуыр ӕрттывд кӕм кодта, уыцы талынг забой йӕм ныр фӕкаст, буц уазджыты фӕзындмӕ хӕрзӕфснайд кӕй бакӕнынц, ахӕм уаты хуызӕн. Уыцы дыууӕ цырагъы цыфӕнды талынг ран дӕр фӕндаг райдзаст дардзысты, срухс кӕндзысты шахтёртӕн дард ӕрвгӕрӕттӕ дӕр. «Ӕрвгӕрӕттӕ», зӕгъгӕ, арӕх фӕдзурынц шахтёртӕ. Ӕмӕ уыцы бон шахтӕйы арфы Офинкӕйы раз райтынг сты уӕрӕх тыгъдадтӕ. — Ма тыхс! Ныр кӕрӕдзийы хорз базыдтам, ӕмӕ раздӕр нӕ къухы цы не ’фтыд, уый нын ныр бантысдзӕн. Фӕсте баззайынӕй нын тас нал у. Главачек ӕмӕ Моухы куы баййафӕм, стӕй сӕ фӕсте куы фӕуадзӕм, уӕд фехъусын кӕндзыстӕм, ерысы кӕй бацыдыстӕм, уый. Мӕн раздӕр къуылымпы кодта, цӕй тыххӕй кусын, уый дзӕбӕх кӕй не 'мбӕрстон, уыцы хъуыддаг. Ныр мын ӕй ды бамбарын кодтай—сабырдзинады сӕраппонд кусӕм. Уый фӕстӕ уыдон ӕнӕ уӕлдай ныхасӕй куыстмӕ бавнӕлдтой. Уыцы бон радтой ӕвддӕс вагонеткӕйы, фӕлӕ Офинкӕ раздӕрау йӕхицӕй нал ӕппӕлыд.